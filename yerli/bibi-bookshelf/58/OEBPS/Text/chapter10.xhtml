<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Devir</title>
  <link href="../Styles/main.css" rel="stylesheet" type="text/css" />
</head>

<body class="chapter" xmlns:epub="http://www.idpf.org/2007/ops" epub:type="chapter">
  <div style="display:none;">
    <a id="GBS.0169.01"></a>
  </div>

  <section class="container">
    <h2>Ülkemizi Hiçbir Zaman Terk Etmemeliyiz</h2>

    <section class="voice1">
      <p>Günseli Teyze’yi bekliyoruz biz. Annemin en sevdiği arkadaşı. Onu “yılda bir kerecik” görür annem. Tarih öğretmeni o, boğa güreşi yapılan yerde, dönen etekli kadınların olduğu yerde işte. <em>Akademiksyen</em>. Üniversitede öğretmen demek o. Annemle onların “cezaevinden önce” öğrenciyken çekilmiş fotoğrafları var, çok gülüyorlar orada. Ben annemi hiç öyle<a id="GBS.0169.02"></a> görmedim. O yüzden o fotoğrafa bakıyorum ben bazen. Annemin eski albümü var, son sayfaları boş olan, siyah sayfalı olan. Aralarında resim defterlerindeki gibi ince kâğıtlar var. Fotoğraflar kenarlarından üçgen üçgen siyah kulaklara takılır, onlardan. Orada işte gözleri böyle kapanmış gülmekten, öyle fotoğrafları var. “Hayatının en mutlu günleri onlar”, eskiden, bizden önce yani.</p>

      <p class="lvl1">Babamla anneannemi<a id="GBS.0169.03"></a> yolladık evden. Anneannem Jale’anım Teyzelere gitti, babam da bilmiyorum nereye gitti. Annem beni de göndermeye çalıştı anneannemle ama ben gitmem. “Laf dinlemek yok ama!” dedi annem sonunda. O çok heyecanlı şimdi. Günseli Teyze’ye hem sabah kahvaltısı hem öğle yemeği hem de votka bardakları hazırladı. Hepsi masanın üzerinde duruyor. Masanın üzerinde her şey çok temiz, çok güzel. Annem evcilik<a id="GBS.0169.04"></a> oynuyor gibi oldu. Ben de heyecanlandım öyle olunca ama annem sanki ben oyunda yokmuşum gibi yaptı. Ben ona yardım etmek istemiştim ama o istemedi. Annem Günseli Teyze’ye karışık kızartma yaptı, en çok onu seviyormuş Günseli Teyze. Kızartmalar masanın üzerinde öyle güzel parlıyor ki!.. Günseli Teyze hep gelse keşke çünkü o zaman annem neşeli oluyor, babamla ben yokkenki gibi.</p>

      <p class="lvl1">Annem saçlarını<a id="GBS.0169.05"></a> da atkuyruğu yaptı. Sonra üç tane sigara içti. Sigara parmağındayken masadaki tabakları düzeltti, bardakları düzeltti. Sigarayı lavaboda söndürdü, çöpe attı, üç kere. Kül tablası kirlenmesin diye. Televizyonu açtı bana, pazar sineması var, kovboy filmi. Kendi kendine şarkı söyledi mutfakta. Sonra zil çaldı artık. Annem aynada saçını düzeltti. Kapıyı açınca bağırdılar:</p>

      <p>Aaaaa! Ay ay ay! Iııı!..</p>

      <div style="display:none;">
        <a id="GBS.0170.01"></a>
      </div>

      <p>Sarıldılar, güldüler, güldüler. “Canım benim, canım benim!” dediler. Gözleri doldu. Öksürerek güldüler, gözlerini avuçlarıyla sildiler, “Ayyy, ay!” sonunda sustular. Ben orada duruyordum. Günseli Teyze’nin kocaman gözleri var ve o hep gülüyor galiba. Bana bakınca, “Ayşeee!” dedi, sesi inceldi. Sarılınca, deniz kenarı gibi koktu, sabahmış, rüzgâr esmiş gibi. Annemle yine sarıldılar. Sonra kollarından<a id="GBS.0170.02"></a> tuttular, birbirlerine baktılar. Annem, “Hoş geldin!” dedi, Günseli Teyze, “Hoş bulduk!” dedi. Günseli Teyze bana hediye getirmiş, onu çıkardı çantasından. Kutu gibi bir şey, kırmızı. Bir tane düğmesi var sadece. “Bas bakalım düğmeye,” dedi. Basınca... Aaaa! Bir sürü kahkaha sesi geldi. <em>Ha ha ha hihihi ho ho ho ho, ha ho hi,</em> diye. Kutunun içinde bir sürü insan gülüyor! Annem de gülmeye başladı.<a id="GBS.0170.03"></a> Eskidenmiş gibi. O kadar çok güldüler ki ikisinin de göbekleri hopladı, çişleri gelmiş gibi bacaklarını kıstırdılar böyle. Günseli Teyze’nin renkli ayakkabıları var, portakal rengi. Günseli Teyze ayakkabılarını çıkarmadı. Annem ona terlik koymuştu. Ama vermedi annem terliği. Onlar mutfağa gidince düğmeye bastım bir sürü. Bir sürü bastım, kutunun içinde kaç kişiler diye saymak için. Çoklar. Keşke<a id="GBS.0170.04"></a> biz de onların yanında olsak. Ali ile ben. Onlar başka ülkeden geldikleri için o kadar gülüyor.</p>

      <p class="lvl1">Annemler önce komik konuştular ama sonra esas konuşunca artık duyulmadı sesleri. Beni unuttukları için mutfağın kapısında durdum, saklandım, dinledim onları. Ben de evcilikte olmak istiyorum ama beni almazlar şimdi içeri.</p>

      <p class="lvl1">“Önder mi? Allah Allah. Neden çıkmış ortaya tekrar?”</p>

      <p>“Ne bileyim!<a id="GBS.0170.05"></a> Yok efendim, ben anlamın olduğu bir zamandan kalmaymışım, o da anlamın peşindeymiş bilmem ne! Bir de... her hafta bir zarf veriyor bana, ben de götürüp Meclis’in arşivine saklıyorum.”</p>

      <p>“Ne zarfı? Ne var içinde?”</p>

      <p>“Bakmadım.”</p>

      <p>“Bravo Sevgi!”</p>

      <p class="lvl1">Ben biliyorum zarfın içinde ne olduğunu ama beni evciliğe almadıkları için söylemem anneme. Ali’ye söylerim.</p>

      <p>“İyi ki geldin Günseli, birine<a id="GBS.0171.01"></a> anlatmasam çatlayacaktım.”</p>

      <p>“Neler oluyor Sevgi?”</p>

      <p>“Aydın bir hava boşluğuna dönüştü, var mı yok mu belli değil. Merak etmiyor, sormuyor, zorlamıyor. Önder tekrar sahneye çıkınca da... Bilmiyorum ne kadar devam ederiz Aydın’la. Annem de kötüledi. Galiba bunadı. Her şeyi unutuyor, dalgın. Ayşe’yi ona emanet ediyoruz ama korkuyorum artık. Ayşe de...”</p>

      <p>Kısık sesle konuşuyor annem, ben duymayayım<a id="GBS.0171.02"></a> diye ama ben duyuyorum işte:</p>

      <p>“Mutsuz bir evde büyüyor çocuk, memleketin hali de malum... Kaçıp gitmek istiyorum bazen Günseli. Önder de–”</p>

      <p>“Önder de ne?”</p>

      <p>“Saçma bir şey.”</p>

      <p>“Ne?”</p>

      <p>“Gidecek... Yurtdışına. ‘Sen de gel,’ dedi.”</p>

      <p class="lvl1">Sustular. Mutfaktan sigara dumanları geldi bir sürü. Duyuyorum, Günseli Teyze kalkıp dolaptan bir şey aldı, votka galiba. Sabah ama daha. Buzluktan buzları<a id="GBS.0171.03"></a> çıkardı. Sonra bardakları vurdular birbirine. “Ooof of!” yaptı annem. Annem bizi bırakacak mı?</p>

      <p>Günseli Teyze gülmeden konuştu artık:</p>

      <p>“Önce şunu söyleyeyim de: Ne karar verirsen ver ben yanındayım, onu bil. Ama gitme işi, sandığın gibi değil Sevgi. Mesele ölmemek bile değil de–”</p>

      <p>“Yok ya, nereye gidiyorum. Ayşe var, annem var–”</p>

      <p>“Dinle beni. Bunu bana söylediğine göre aklından geçiyor.<a id="GBS.0171.04"></a> Ben anlatayım da... Bu gitme işi insanı... Ne bileyim, çocuk gibi yapıyor. Önce öksüz kalıyorsun da sanki, sonra çocuk oluyorsun. Memleketin seni geri çağırsın diye bekliyorsun sadık bir köpek gibi. İsyan etmiş ama pişman olmuş bir çocuk gibi... Başa çıkamazsın Sevgi. Başa çıkılmı–”</p>

      <p>“Ya tabii ki öyledir de–”</p>

      <p>“Ben nerede yaşıyorum biliyor musun Sevgi?”</p>

      <p>“Nasıl yani?”</p>

      <p>“İspanya’da<a id="GBS.0171.05"></a> oturuyorum da nerede yaşıyorum biliyor musun? Bir radyoda yaşıyorum. Türkçe bir radyonun içinde yaşıyorum. Bütün bir gün radyo dinliyorum. Başka hiçbir sesi dinlemediğim gibi. O haberlerin içinde yaşıyorum. İki ülke arasındaki bir ses dalgasında yani. Boktan bir şey Sevgi, çok boktan bir şey!”</p>

      <p>“Canım benim!”</p>

      <p>Belki ağladılar mı sanki biraz? Sessizlik oldu. Annem, “Bak kızartma yaptım sana,”<a id="GBS.0172.01"></a> dedi. O zaman Günseli Teyze burnunu çeke çeke güldü:</p>

      <p>“Canım arkadaşım benim!”</p>

      <p>Biraz daha ciddi konuştular sonra:</p>

      <p>“Bütün bunlar senin başına gelmiş gibi davranıyorsun bazen Sevgi. Unutma, sen Aydın’ı varla yok arası olduğu için seçtin zaten. O, hep bir hava boşluğuydu. Soru sormadığı için seçtin, merak etmeyeceği için. Şimdi aynı nedenle–”</p>

      <p>“Yahu Günseli, benim bir şey yaptığım...<a id="GBS.0172.02"></a> Gittiğim gideceğim yok, öyle dertleşmek için–”</p>

      <p>“Canım benim, hatırlamak bir oyun. Geçmişi yeniden yazma oyunu. Kendinle oyna da, tarihle pek oynama. Tehlikeli!”</p>

      <p>Sustular yine. Annem yüksek sesle söyledi Günseli Teyze’ye:</p>

      <p>“Bana baksana sen! Şu kızartmaları yiyecek misin yemeyecek misin?”</p>

      <p>“Yemez miyim be! Hele şu kıl biberi öyle özledim ki! Canım benim! Canım benim! Ya esas ne diyeceğim...”</p>

      <div style="display:none;">
        <a id="GBS.0172.03"></a>
      </div>

      <p class="lvl1">Sonra hep komik şeyler konuştular. Beni hiç çağırmadılar. Ben de salona gittim, bir sürü kere kahkaha kutusunun düğmesine bastım. Günseli Teyze gidene kadar annem bana bakmadı bile. O giderken beni öpmek istedi tabii, ben de gittim ama hemen mutfağa kaçtım.</p>

      <p>Günseli Teyze gidince annem yanıma geldi. Televizyonun karşısında oturuyordum ben yerde, yanıma oturdu. Annem yere oturmaz hiç. “Ne<a id="GBS.0172.04"></a> yapıyorsun bakalım sen?” dedi. Ben cevap vermedim. Küsüm ben ona. Sonra bana sarıldı, çok sıkı sarıldı:</p>

      <p>“Çok seviyorum seni ben.”</p>

      <p>Ben de seviyorum ama küsüm ben anneme şimdi. Çünkü belki de bizi bırakıp gider annem. Babama söylemem lazım benim onu.</p>

      <p class="lvl1">Telefon çaldı.</p>

      <p>“Önder?.. Tamam... Evet bu hafta... yok olmaz... sonraki haftaya buluşalım... Tamam... Benim de sana söyleyeceklerim<a id="GBS.0172.05"></a> var... Tamam...”</p>

      <p>Annem duydum mu diye bana baktı. Ben televizyona baktım. Bugün pazar olduğu için bütün gün televizyon var. Ben anlarım ki annemin ne gün Önder Amca’yla buluşacağını. Yine acıtan, güzel ayakkabılarını giyer o. Anlarım ki ben.</p>
    </section>

    <h2>Seferberlik Emri Çıkınca Askere Gidilir</h2>

    <section class="voice2">
      <p>Bademlidere’yi sel aldı, dün değil, evvelsi gün. Annem, “Kemal Türkler’i öldürdüler ya, ondan,” dedi.<a id="GBS.0173.01"></a> DİSK Genel Başkanı o. Onu tabancayla öldürdüler, evinin önünde vurmuşlar. Faşistler tabii. Annem, “İyi insanlar ölünce yaz ortasında bile sel olur,” dedi. Bademlidere’de faşistlerin evlerini hep su bastı. Bizim evleri basmadı. Yolları hep çamur kapladı. Bütün çocuklar ishal oldu, ateşlendi. Kemal Türkler’in resmine baktım ben gazetede, işçiymiş o. Birgül Abla kadınlarla konuştu:</p>

      <p>“Sınıfın ayağa<a id="GBS.0173.02"></a> kalkması çağrısı yaptığı için faşist diktatörlüğü kurmak isteyen güçler tarafından katledildi,” dedi. Birgül Abla artık hiç gülmüyor ama. Çünkü dün...</p>
      <hr />

      <p>Sabah kalktım ben çok erken. Camdan bakıyordum. Nuran Abla’yla Seher Teyze sabahtan kalkıp çeşmeden su alıp çarşaf yıkamışlar. Çeşmenin suyu daha çok akıyor kimse kalkmadan. Bahçede çarşaflar rüzgârda dalgalanıyordu. Çiçekli olanlar, beyaz<a id="GBS.0173.03"></a> olanlar. Bir sürü çarşaf vardı. Ben onlara bakıyordum, çok güzeldi çarşaflar. Sessizdi her yer. Bir tek çarşafların sesleri vardı, <em>pata pata pata...</em> Tam o zaman, Hüseyin Abi’yi gördüm. Ceket giymiş. Çamurun içinde yavaş yavaş yürüyor. Pabucu çamurda kalıyor bazen. Öyle olunca geri adım atıyor, ayağını pabucuna iyice geçiriyor, bir daha adım atıyor. Sonra bir daha saplanıyor pabuç, bir daha geri<a id="GBS.0173.04"></a> adım, bir daha bir daha... Hüseyin Abi sanki yürümek istemiyor.</p>

      <p>Çamurun ortasında durdu, çarşafların arasında. Rüzgâr estikçe Hüseyin Abi bir göründü, bir görünmedi. Yine bana öyle oldu. Sanki çok büyümüşüm de, şimdiyi sonradan hatırlıyormuşum gibi oldu. Geçti hemen. Hüseyin Abi hâlâ duruyordu. Sigarasını çıkardı. Çarşafların ortasında durdu, geri döndü, etrafında döndü yavaşça mahalleye<a id="GBS.0173.05"></a> baktı. Kibritle yaktı sigarasını. Kimse yoktu ondan başka. Bir tek ben görüyorum Hüseyin Abi’yi şimdi. Bizim eve baktı ama beni görmedi. Rüyada bağırınca sesin çıkmıyor ya, öyle oldu bana. “Hüseyin Abi İbelo çakmak bende!” diye bağırmak istedim ama sesim çıkmadı. Hüseyin Abi sigarasını yarısına kadar içti. Çamura attı. Ceket giydiğine göre, böyle sigara içtiğine göre, mahalleye de bakıyor ya öyle,<a id="GBS.0174.01"></a> gidiyor Hüseyin Abi. Durdu, tam gidecekti durdu. Taşa ayağını sürttü. Çamuru temizliyor ayağından. Biz çamuru ayağımızdan temizlemiyoruz ki! Hüseyin Abi temizliyor; çünkü o aslında bizim gibi değil. Kapıda pabuçlarımız duruyor bizim, hep çamur. Bizden kurtulmak istiyor Hüseyin Abi. Çamurdan.</p>

      <p>Çarşaflar bir kere daha dalgalandı, kayboldu Hüseyin Abi. Çok başım ağrıdı benim aniden. Uyumuşum.<a id="GBS.0174.02"></a> Öğlen olmuş, herkes kalkmış. Ben kalkamamışım çünkü çok ateşim varmış benim. Annem başımda durmuş. Ben uyanınca, “Kurban olurum,” dedi, “ne ettin yine kendine kuzum?” İçeri bağırdı, “Hasan, dirildi çocuk. Açtı gözünü. Gözümüz aydın!”</p>

      <p>Ben ölmüş müydüm acaba?</p>

      <p>“Anne, Hüseyin Abi’yi gördüm rüyamda, çarşaflarla uçtu,” dedim. Annem ağladı. Sarıldı bana:</p>

      <p>“Kuzum benim, kuzum!” dedi.</p>

      <p>Sonra<a id="GBS.0174.03"></a> yine uyudum ben. Her şey rüyaymış sandım. İyi oldum artık, kalktım yataktan. Güneş batıyordu. Çocuklar tarlada toplanmışlardı. Yanlarına gideyim diye yürüdüm ama çok yavaş yürüyebildim. Çok yorulmuşum ben gece uykumda. Hüseyin Abi’yi gördüğüm için. Sonra evin önüne çıkınca, çarşafların oraya gelince yere baktım. Hüseyin Abi’nin ayak izleri bunlar. Tam onu gördüğüm yerde ayak izleri. Hüseyin Abi<a id="GBS.0174.04"></a> gitmiş! Gerçek gitmiş!</p>

      <p>Oraya oturdum ben. Durdum. Yüzüme güneş geldi, batan kırmızı güneş geldi yüzüme. Ayak izini elledim. Sonra eğildim öptüm orayı. Çünkü annem öyle dediği için hep, “Bastığınız toprağı öperim,” dediği için... Çünkü insanın canı gerçekten öpmek istiyormuş. Sonra yere yattım. Çamura yattım. Sırtıma serinlik geldi. Ben artık orada durmak istedim. Sanki hiçbir şey yapamayacakmışım<a id="GBS.0174.05"></a> gibi oldu. Ölmüşüm gibi oldum. Hüseyin Abi olmayınca nasıl olacak bilemedim ben. Yine her şeyi rüya sandım. Yine sonra anladım rüya değilmiş hiçbiri. Akşam oluyordu artık. Ayağa kalktım. Ayak izine baktım. Ayağımı ayak izinin içine soktum. Çok küçük benim ayağım daha. Hüseyin Abi’nin ayak izinin içinde küçücük kaldı ayağım. İki ayağımı da Hüseyin Abi’nin ayak izlerinin içine koydum. Yıldızlar<a id="GBS.0175.01"></a> çıkana kadar orada durdum. Kimse beni görmedi. Belki de artık zaten yok olduğum için görmediler. İçimden bile hiç ses çıkmadı. Belki nefes bile sesi çıkmadı. Sonra annem geldi, beni kucağına aldı, eve götürdü. Hiç konuşmadım. Çok uyudum. Hep Hüseyin Abi’nin yaptığı uçurtmayı gördüm rüyamda. Uçurtma Bademlidere’nin ordaymış. Ta tepedeymiş. Hüseyin Abi, “Bekle ben getireceğim,” diyor ama hep çamura<a id="GBS.0175.02"></a> saplanıyor, geri gidiyor ayakları. Hep uçurtmanın sesini duydum rüyamda: <em>Pata pata pata...</em></p>

      <p>Birgül Abla gelmiş ben uyurken. Uyanınca kollarımdan tuttu, “Geri gelecek,” dedi. İçimden dedim ki:</p>

      <p>“Sen bilmiyorsun, Hüseyin Abi, Sinan aslında. Çok yoruldu o. Biz ona yardım etseydik gitmezdi. O yüzden ben şimdi kuğuları kurtarana kadar asla gelmez. Ben de kimseye söyleyemem kuğuları. Çünkü herkesin<a id="GBS.0175.03"></a> daha önemli işi var. Ama Hüseyin Abi’nin geri gelmesi için benim de yurdumuzu düşmanlardan kurtarmam gerekir. Ancak kuğular kurtulursa yurdumuz düşmanlardan kurtulur. Karışık o, sen anlamazsın. Bir tek Ayşe anlar onu.”</p>

      <p>Ama bunları içimden dediğim için hiç ses çıkmadı. Ben öyle düz bakınca, hiç konuşmayınca kimse dayanamaz, herkes gider. O da gitti. Hüseyin Abi olsa gitmezdi. Beni bacağına<a id="GBS.0175.04"></a> yapıştırırdı, “Hadi len! Kes deli deli bakmayı!” derdi. Ama o deyince güzel olur. Bir tek o deyince.</p>

      <p>Hiç konuşmayacağım ben bundan sonra. Belki Ayşe’yle bile konuşmam. Birgül Abla dedi ki, “Hüseyin Abi’n yurdumuzu düşmanlardan kurtarmaya gitti, öyle düşün.” Sanki ben bilmiyorum! Ama ben buradaysam yurdumuz nerede?</p>
    </section>

    <h2>Yurt Savunmasına Herkes Katılmalıdır</h2>

    <section class="voice1">
      <p>“Yok Aydın, güvenemedim ben<a id="GBS.0175.05"></a> anneme. Ayşe’yi sen al bugün, yarın ben alırım. Biraz böyle idare edelim. Annem dinlenince belki düzelir.”</p>

      <p class="lvl1">Böyle fısıldadı annem mutfakta babama. Tencerenin başında duruyorlardı, tencerenin içinde çilek reçeli vardı. Anneannem çilek reçelinin içine karabiber koymuş bir sürü, ondan oldu böyle.</p>

      <p>“Zaten epeydir kötülüyordu annem, yemekleri unutuyor. Baksana çilek reçelinin içine de...”</p>

      <p><a id="GBS.0176.01"></a>Anneannem gece yapmıştı çilek reçelini. Sonra sabah kalkınca bir baktık ki!</p>

      <p>“Anne! Ne koydun bunun içine?”</p>

      <p>“Çilek!”</p>

      <p>“Yok anne... Sen bunun içine... Karabiber mi bu?”</p>

      <p>“Karabiber koymuyor muyduk Sevgi? Ne koyuyorduk evladım?”</p>

      <p>“Anne... Seni biz bir doktora... Neyse. Tamam annecim, tamam. Sen biraz dinlen bugün, Ayşe’yi biz alırız.”</p>

      <p>“Tarçın mı koyuyorduk, kuş üzümü mü koyuyorduk<a id="GBS.0176.02"></a> yoksa Sevgi?”</p>

      <p>“Tamam anne, boş ver.”</p>

      <p class="lvl1">O yüzden şimdi ben babamla gittim. Annem acıtan, güzel ayakkabılarını giymediğine göre onunla gitmeme gerek yok zaten.</p>

      <p>Dairede bir şey olmadı hiç öğlene kadar. Çünkü “ülkücü adam” var babamların odasında. Onu “<em>Me Ce</em> hükümeti” gönderdi oraya, ne demek bilmiyorum. Kafası kel. Ayakkabılarının arkasına basıyor hem de. Çorapları da sarı gibi. Zayıf o,<a id="GBS.0176.03"></a> ceketi kocaman. Bir de sinirli sinirli yürüyor. Masasında hiç kâğıt yok. Bazen kalkıyor camın önüne gidiyor. Tespihi var, poposunun üzerine ellerini koyup onu çeviriyor. Çok güzel çeviriyor ama, çok hızlı çeviriyor. Masasına dönünce hep böyle başını yana eğip kalemlerini düzeltiyor bir sürü. Bir tane iskelet adam anahtarlığı var, çekmecesine onu takıyor. O sallandıkça korkuyorum ben. Her yeri oynuyor.<a id="GBS.0176.04"></a> Bazen anahtarıyla, masaların kenarında beyaz sayılar var, onları kazıyor. Bir de tek kollu makası var, ucu kesik, onunla alt çekmecesini açıyor. Sandalyesinin arkasına yaslanınca <em>gııyk</em> diye ses çıkıyor, o da yaslanıp duruyor. Gitmedi bir türlü. Saatine bakıyor hep. Bir de saati kocaman, koluna büyük geliyor. Şakır şakır yaptırıp aşağıya indiriyor yukarı çıkınca. Sarı onun saati, altın gibi.</p>

      <p><a id="GBS.0176.05"></a>Kimse onunla konuşmadığı için o ülkücü adam yanıma geldi benim. Resim yapıyorum ben. Böyle kollarını arkaya koydu yine, tespihini döndürüyordu. Resmime baktı, “Kuzu mu o?” dedi. “Cık! O bulut,” dedim. “Bu mu kuzu?” dedi. Ben de, “Kuzu yok ki bu resimde,” dedim. Sonra adam gitti. Gelmedi bir daha. Amcalar çok güldüler o gidince. “Yaşa be Ayşe! Çok iyi yaptın!” dediler. Ama bir şey yapmadım ki ben!<a id="GBS.0177.01"></a> Anlamadım.</p>

      <p class="lvl1">Öğle yemeği olunca çıktık daireden. İşimiz var babamla. Dedektif Nahit Amca’yla buluşacağız. Aşağı Ayrancı’da. Ben yolda babama annemin o şeyini söyleyeceğim. “Annem belki bizi bırakabilir baba,” diyeceğim. Bir sürü yürüdük biz babamla.</p>

      <p>“Baba?”</p>

      <p>“Ha canım? Ne sıcak be! De mi Ayşe?”</p>

      <p>“Annem var ya...”</p>

      <p>“Eee?”</p>

      <p>“Kızma ama!”</p>

      <p>“Ben sana ne zaman kızdım ki Ayşe?”</p>

      <div style="display:none;">
        <a id="GBS.0177.02"></a>
      </div>

      <p>“Bana değil de anneme.”</p>

      <p>“Niye kızayım annene? Ne oluyor Ayşe?”</p>

      <p>“Annem var ya–”</p>

      <p>“Söylesene kızım!”</p>

      <p>Durdu babam. Korktum ben. Terlemiş babam. Yüzü kırmızı olmuş. Gözlerinin kenarında bir sürü çizgi oldu. Çok korktu şimdi, ben de korktum o yüzden.</p>

      <p>“Kızım söylesene!” Bağırdı bana. Biliyor mu zaten? Babam kollarımdan tuttu, salladı:</p>

      <p>“Söylesene kızım, ne yaptı annen?”</p>

      <p><a id="GBS.0177.03"></a>Ben tam ağlayacaktım, anlamadım çünkü; ama işte tam o zaman her taraftan abiler çıktı. Birden çıktılar. Aniden bağırdılar. Tam ortada buluştular, yolların ortasında bağırdılar:</p>

      <p>“Kahrolsun faşizm!”</p>

      <p>“Türkiye faşizme mezar olacak!”</p>

      <p>Hepsinin gözleri kocaman oldu. Hepsinin boğazlarında damarlar var, kalın kalın oluyor bağırınca onlar. Terliyor hepsi. Yüzlerinde terler parlıyor güneşte. Bazı<a id="GBS.0177.04"></a> teyzeler kaçtı. Ama yoldan geçen başka abiler, ablalar bağıranların yanına gitti. Yumruklarını havaya kaldırdılar, onlar da bağırdı. Her yer insan koktu. İki tane abi vardı, onların tüfekleri vardı. Onlar hep etrafa bakıyorlardı. Babama benzeyen adamlar da onların yanına gitti. Biz gitmedik. Babamı kolundan çektim, o abilerin yanına gidelim diye ama babam beni çekti. Bir tane turşu dükkânına girdik.<a id="GBS.0177.05"></a> Ekşi kokuyordu orası. Tombiş, kısa boylu adam vardı içeride. Biz oraya girdik, adam babama baktı hemen, “Gel hemşerim, gel,” dedi, “başladı anarşikler yine!” Babam o zaman kapıya ayağını attı, dışarı çıkacak gibi ama çıkamadı. Adam <em>güüüüm</em> diye dükkânın kapaklarını kapattı. Biz içeride kaldık. Hapishane gibi oldu şimdi burası. Demirlerin içinde kaldık biz. Babam terledi bir sürü, sigara çıkardı.<a id="GBS.0178.01"></a> Adam, “Ver bakalım bize de bir tane hemşerim,” dedi.</p>

      <p>Babam verdi, konuşmadı ama. Dışarıda herkes ciddi bağırıyordu ama tombiş adam içeride güldü:</p>

      <p>“Devrimciyiz bilmem ne diyorlar da bunların işi hep kırmayla dökmeyle. Vatandaşın derdi ne, soran yok. Yakında bitirirler bunları artık. Sonuna geldik bu işin. Ne diyorsun hemşerim?”</p>

      <p>“Kolay kolay bitmez de–”</p>

      <p>“Ne bitmeyecek hemşerim! Üç-beş<a id="GBS.0178.02"></a> çapulcu. Beyinlerine indi mi askerin sopası, bak o zaman nasıl kuzu kuzu gidiyorlar okullarına.”</p>

      <p>“Sen şu kepengi açsan da biz gitsek, acelemiz var da–”</p>

      <p>“Nereye hemşerim? Şimdi bunlar havaya da sıkar. Kız da var, nereye?”</p>

      <p>“Hay Allah!”</p>

      <p>Dışarıdakiler alkış yaptı. Bir sürü alkış yaptılar. Tombiş adam dışarı bakmıyor hiç:</p>

      <p>“Turşu suyu vereyim?”</p>

      <p>“Yok sağ ol. Sıcakta şimdi yakar–”</p>

      <div style="display:none;">
        <a id="GBS.0178.03"></a>
      </div>

      <p>“Hanım kız içer mi? Turşu suyu kız?!”</p>

      <p>Sevmedim ben o adamı. “Kız” dedi bana. Babama sinir oldum ben çok. Niye biz abilerin yanına gitmedik ki! Onların bıyıkları babamın bıyığına benziyor ki bir kere. Niye tombiş adamla kaldık ki! Hapis olduk biz burada.</p>

      <p>“Hemşerim, akıllı, okumuş adamsın belli. Ne diyorsun yani şimdi? Bu eşkıyayı kaç günde savar asker? Ben diyorum bir hafta!”</p>

      <p>“O<a id="GBS.0178.04"></a> kadar kolay değil.”</p>

      <p>“Turşu suyu iyi bak, vereyim içersin?”</p>

      <p>“Yok sağ ol.”</p>

      <p>Babam daha çok terliyor şimdi. Elinde sigarası vardı, unuttu, bir tane daha çıkardı paketten. Sonra geri koydu.</p>

      <p>Camın öbür tarafına bir adam geldi, durdu, babama baktı. Bıyıkları babamınki gibi yine işte. Babam, “Hasan Efendi,” dedi, içinden der gibi dedi. Adam babama daha uzun baktı. Kaşlarını çattı. Gülmedi<a id="GBS.0178.05"></a> hiç. Babam bir şey diyecek gibi ağzını açtı. Bir şey demedi. Adam gidince, “Hay Allah!” dedi. Sigarayı yere attı:</p>

      <p>“Hasan Efendi bizi de şey sandı bak şimdi.”</p>

      <p>“Kim o amca baba?”</p>

      <p>“Ali’nin babası. Hay Allah yahu!”</p>

      <p>“Ne sanmıştı bizi?”</p>

      <p>Cevap vermeyince bağırdım ben: “Dışarı çıkalım baba!”</p>

      <p>Babam bir şey demeyince ayaklarımı yere vurdum: “Dışarı çıkalım! Babaaaa! Dışarı...”</p>

      <p><a id="GBS.0179.01"></a>Sonra abiler, ablalar hep gitti. Kimse kalmadı. O zaman tombiş adam kapağı açtı, biz çıktık. Ben babama annem gibi baktım hep. Babam da bana, anneme bakar gibi baktı. Gülmeye çalıştı babam:</p>

      <p>“Sana oyuncak alalım mı Ayşe?”</p>

      <p>Ses çıkarmadım çünkü bizi oraya kapattı diye kızdım babama. Korktu çünkü, ona kızdım. Sonra yumuşak yumuşak sordu babam:</p>

      <p>“Annen ne yaptı Ayşe? Ne yapacakmış? Bir şey<a id="GBS.0179.02"></a> diyordun sen bana.”</p>

      <p>Babam kollarımı tuttu, dizini yere koydu:</p>

      <p>“Ne yapacak annen Ayşe?”</p>

      <p>Ben o zaman korktum, söyledim:</p>

      <p>“Annem... güzel ayakkabılarını giyiyor... Onlar yara yapıyor annemi ama giyiyor onları. Aslında giymek istemiyor ama giyiyor.”</p>

      <p>Babam kaşlarını çattı, “Eee?” dedi. Ben omuzlarımı “bilmem” yaptım. Sonra biz yürüdük. Bu kadar. Babam yok gibi oldu. Hiç soru sormadı<a id="GBS.0179.03"></a> bir daha. Sorsaydı söylerdim belki. Kızdım babama ama yine de söylerdim belki; ama sormadı ki!</p>

      <p class="lvl1">Sonra ben “tutturdum” ip alsın diye bana. Mavi renkli çamaşır ipi alacaktı babam. Koluma sardım sıktım onu, “Bu acıtır,” dedim. Başka ip istedim, yumuşak ip. Acıtır çünkü öbürkü... Kalın ip aldık, yumuşaklısından.</p>
    </section>

    <h2>Düşmandan Kaçılmaz!</h2>

    <section class="voice2">
      <p>“Nuran! Hamit’le Gökhan’a verin, bunları ötedeki evlere<a id="GBS.0179.04"></a> götürsünler! Hamit kız, sakın bak yersiniz yolda, öldürürüm sizi! Ha ha ha!”</p>

      <p>Sabahtan beri helva karıyor Seher Teyze. Bahçede kazanı koydu, ateşi yaktı, pişirip duruyor. Tabaklara doldurup mahalleye dağıtıyor. “Neredeyse Bademlidere’dekilere de gönderecek,” dedi annem, o kadar çok yapmış. Çünkü Seher Teyze’nin oğlu bugün “firar” etti. Cezaevindeydi o, kaçtılar! Tünel kazmışlar. Demek ki yeraltı<a id="GBS.0179.05"></a> Türkiye’sine indiler, kimse de onları bulamadı. Dışarı çıkardı radyosunu Seher Teyze, ne zaman haberler çalsa sesini sonuna kadar açıyor, susturuyor herkesi:</p>

      <p>“De susun hele! Dur dur bak söyleyecek şimdi, bak yine söyleyecek! Dinleyin bakayım hele!”</p>

      <p>Sırıtıp gözlerini açıyor, kaşlarını kaldırıp kulağını radyoya veriyor. Bir parmağı havada duruyor, “Ö’rtmenim,” der gibi. Sonra radyodaki kadın<a id="GBS.0180.01"></a> söylüyor:</p>

      <p>“<em>Bugün sabah Niğde ve Konya cezaevlerinden yasadışı sol örgütlere mensup 15 terörist tünel kazarak firar etti. Firar edenlerin ad ve soyadları Halil Taşbaş, Fahrettin Elveren, Cem Tokmakçı...</em>”</p>

      <p>Seher Teyze kocaman tahta kaşığı havaya kaldırıyor, göbek atıyor:</p>

      <p>“Dedi bak yine dedi! Cem’imin adını dedi gene!”</p>

      <p>Seher Teyze’nin yüzü kıpkırmızı oldu ateşten. Helvayla aynı renk<a id="GBS.0180.02"></a> oldu yüzü, terleyip duruyor. Bütün kadınlar gülüyor o göbek attıkça, onlar da alkış yapıyor:</p>

      <p>“Bizimkiler de inşallah kaçabilse de...”</p>

      <p>“Metris’ten kaçtılar kız, her yerden kaçar bizimkiler. Tüneller bitti mi hop dışarı! Sonra kim kimi bulacak bir daha!”</p>

      <p>“Seher Abla, yurtdışına mı gider ki senin Cem, yoksa gelir de bir görür müyüz?”</p>

      <p>Seher Teyze hiçbirini duymuyor:</p>

      <p>“Bacılaaar!<a id="GBS.0180.03"></a> Akşama eğlenti vaaar!”</p>

      <p>Üçüncü kez anlatıyor bunu:</p>

      <p>“Vallahi adağım var. Tek burma bileziğim vardı, oğlan kaçarsa bozdurayım, dedim. Andım var, bozduracağım. Et dağıtacağım mahallenin ortasında, dedim. Bu helva bitsin, bir de tavuklu keşkek yaparım! Şükürler olsun ya Rabbim! Şükürler olsun sana!”</p>

      <p>Annem de gülüyor Seher Teyze’ye. Bugün herkes çok mutlu mahallede. Metris’ten kaçtıklarında<a id="GBS.0180.04"></a> da öyle olmuştu. Yine eğlence yapmışlardı. O zaman Hüseyin Abi vardı tabii. Ağzında sigarayla harmandalı oynamıştı o. Çok güzeldi o zaman. Şimdi kim Harmandalı oynayacak ki? Vedat Abi oynayamaz, kısa boylu o. Dev-Genç değil.</p>

      <p>Birgül Abla da yardım ediyor Seher Teyze’ye. Annem dedi, Hüseyin Abi gittiğinden beri Birgül Abla’nın “kanadı kırık”. Kuğu gibi yani; hiç ses çıkarmıyor. Ben onun yanında<a id="GBS.0180.05"></a> duruyorum, üzülmesin diye. Bir şey demiyorum, o da bir şey demiyor, duruyoruz biz bazen yan yana. İp verdim ona ben dün, “Bu ne?” dedi güldü biraz, “İp,” dedim. “Ha, tamam,” dedi, yine biraz güldü. Bu kadar oldu. Anlamadı. Ayşe gibi değil tabii. Ama sonra sarı çiçek buldum su almaya gidince, tepede buldum. Onu Birgül Abla’ya verdim. Kanadı kırık olduğu için. O da gömlek düğmesinin deliğine taktı.<a id="GBS.0181.01"></a> Ayşe gibi.</p>

      <p>Ben yine Birgül Abla’nın yanına gittim. Başımı sevdi:</p>

      <p>“Helva yedin mi Ali? Vereyim mi sana da bir tabak?” Ben bir şey demedim. Kendine de bana da helva koydu. Biz yan yana durduk yine:</p>

      <p>“Birgül Abla kanat kırılınca acıyor mu?”</p>

      <p>“Ne kanadı?”</p>

      <p>“Senin kanadın.”</p>

      <p>“...”</p>

      <p>“Kırıkmış, annem öyle dedi.”</p>

      <p>Birgül Abla çatalı bıraktı tabağa, elini yanağıma koydu:</p>

      <p><a id="GBS.0181.02"></a>“Biraz acıyor Ali. Yoksa senin de mi kanadın acıyor?”</p>

      <p>Çatalı biraz koluma batırdım, Birgül Abla’ya baktım. O da bakıyor bana şimdi. Biraz daha batırıyorum ben, biraz daha... Birgül Abla bakıyor. Biraz daha batırdım, biraz daha...</p>

      <p>“Bu kadar acıyor.”</p>

      <p>O bana sarıldı, durdu öyle:</p>

      <p>“Hüseyin Abi’n gelecek Ali, merak etme.”</p>

      <p>Ben bir şey demedim.</p>

      <p class="lvl1">Geceye kadar onun yanından ayrılmadım.<a id="GBS.0181.03"></a> Karanlık olunca yeni ateş yaktılar. Eğlence oldu. Üzgün olunca başka türlü söyleniyor o şarkı ama şimdi neşeli oldukları için bağıra bağıra söyledi herkes:</p>

      <p><em>“Drama Köprüsü bre Hasan dardır geçilmez.”</em></p>

      <p>Sonra en sonunda çok bağırdılar işte:</p>

      <p><em>“At martini Debreli Hasan dağlar inlesin / Drama mahpusunda bre Hasan, dostlar dinlesin!”</em></p>

      <p>Seher Teyze ağladı. Sonra da göbek attı “Evreşe yolları<a id="GBS.0181.04"></a> dar” söylenince. Ben hep Birgül Abla’nın yanında olduğum için bazen o benim başımı Hüseyin Abi gibi bacağına yapıştırdı. Ama onun tabii kanatları kırık olduğu için güçlü değil, az yapabildi. Herkes oynarken biz ikimiz sıkıldık biraz. Bizim evin önüne, betona oturduk. Annem geldi yanımıza. İkisinin yüzüne ateş vuruyor şimdi, portakal rengi oluyorlar, karanlık oluyorlar, sonra yine portakal rengi.</p>

      <div style="display:none;">
        <a id="GBS.0181.05"></a>
      </div>

      <p>Annem yerden çomak aldı bir tane, toprağı böyle kazdı küçük küçük. Bir şey diyecek annem Birgül Abla’ya:</p>

      <p>“Birgül!”</p>

      <p>“Ha abla?”</p>

      <p>“Sana bir şey diyeceğim de, az mühim.”</p>

      <p>“Söyle abla.”</p>

      <p>“Bak Ali de buradayken diyorum. Ama aramızda kalacak. Hasan Abi’n bile bilmeyecek... Tamam mı Ali kuzum, babana da söylemeyelim. Gerek yok yani de ondan Birgül, yoksa hani gizlimiz saklımız olduğundan<a id="GBS.0182.01"></a> değil. Ali! Tamam mı kuzum?”</p>

      <p>“Abla bir sorun mu var?”</p>

      <p>Annem oynayanlara baktı. Çomakla yeri kazdı yine:</p>

      <p>“Delirdi mi millet, ne bileyim?.. Tuhaf herkes... Bir bayram ediyorlar, bir yas tutuyorlar. Bir acı bir tatlı, bir soğuk bir sıcak derken oynattı herkes. Bak nasıl ipinden boşanmış gibi oynuyorlar, bak şunlara bak! Ağlamayı gülmeyi karıştılar, bak hele bak!”</p>

      <p>Çomakla kadınları<a id="GBS.0182.02"></a> gösterdi annem, sonra adamları da gösterdi. Herkes oynuyordu. O zaman ben herkesin yüzüne baktım. Yüzleri sanki parça parça oluyormuş gibiydi. Gülerken sanki yanakları kırılıyormuş gibiydi. Gözleri bir yere bakmıyormuş gibiydi. Bir şey gördüm ben onların yüzünde. Korkunç bir şey gördüm. Önüme eğdim başımı. Annem, “Ooof of!” etti:</p>

      <p>“Sen o hikâyeyi biliyor musun Birgül? Hani padişah köylünün<a id="GBS.0182.03"></a> üstüne çok gitmiş, vergiyi vurmuş sırtlarına, ödemeyeni asmış darağacına. Köylü ağlamış da ağlamış. Sonra vakit geçende vergi istemeye yine gidilince jandarma bakmış bütün köy göbek atıyor. Padişah demiş ki, ‘Bırakın artık bunları, bunlar daha iflah olmaz!’ Bizimki o hesap Birgül. Daha buralar iflah olmaz.”</p>

      <p>“Abla öyle deme, birkaç aya bitecek bu iş.”</p>

      <p>“Yok, Birgül yok. Yani şimdi sen...”</p>

      <div style="display:none;">
        <a id="GBS.0182.04"></a>
      </div>

      <p>Annem, Birgül Abla’ya döndü, baktı şöyle:</p>

      <p>“Yani şimdi senin aklın alıyor mu Birgül. Bu yeni çocuk, Vedat mı artık adı neyse, diyor ki barikatlar yapalım, yok sığınaklar kazalım. Tamam, oğlan bizim oğlan da... Aklın alıyor mu?”</p>

      <p>Çomakla yeri kazdı yine az az annem:</p>

      <p>“Ne edeceğiz? Bütün Ankara’yı kazıp altına mı gireceğiz çoluk çocuk? Olacak iş mi Birgül!”</p>

      <p>“Abla o bir fikir sadece.<a id="GBS.0182.05"></a> Biz de zaten–”</p>

      <p>“Bırak yahu!.. Ben sana başka bir şey diyeceğim, sen dinle beni.”</p>

      <p>Çomakla beni gösterdi annem:</p>

      <p>“Bak bu Ali, konuşmuyor pek de, kurban olduğum çok akıllıdır. Bu çocuk okuyacak Birgül. Şimdi bak...”</p>

      <p>Yüzünü avucuyla ezdi annem:</p>

      <p>“Ooof of Birgül!.. Bak şimdi. Eğer bir şey olursa, Hasan Abi’ne, bana filan Ali sana emanettir Birgül. Hüseyin’e derdim de ama sen de onun<a id="GBS.0183.01"></a> canının parçası sayılırsın, o sebepten... Bize bir şey olursa Birgül–”</p>

      <p>“Abla yapma böyle, ne olacak yahu! Hem size olsa bize olmayacak mı? Ya abla çocuğun yanında da böyle şeyler konuşmasak?”</p>

      <p>“O bilmiyor mu sanıyorsun Birgül? Her şeyi bilir kurban olduğum, de mi kuzum? Korkma annem, böyle diyorum diye korkma he mi Ali’m?”</p>

      <p>“Ne yapayım istiyorsun peki abla onu söyle madem.”</p>

      <p>“Kurtuluş’ta<a id="GBS.0183.02"></a> benim gittiğim ev, temizliğe gidiyorum ya hani. Onlar iyi insanlar. Bu mahallede bir şey olursa Ali’yi oraya götürürsün. Ali biliyor yerini. Tamam mı gülüm?”</p>

      <p>“Tamam diyeyim abla da–”</p>

      <p>“Yok öyle olmaz, yemin et. Ant ver.”</p>

      <p>“Tamam abla, yemin ettim, Ali bana emanettir.”</p>

      <p>Annem çomakla yeri kazdı yine biraz. Sonra güldü:</p>

      <p>“Bu Seher’in keşkeği de iyi olmamış bana sorarsan. Tel tel<a id="GBS.0183.03"></a> olacak ki ona keşkek diyeyim. He mi Ali?”</p>

      <p>Annem ikimizi de güldürmeye çalıştı. Sonra başka kadınlar geldi, annemi oynamaya çağırdılar. Annem de oynadı biraz. Sonra güldü, utandı, eve kaçtı.</p>

      <p>“Ali ne yapalım seninle?” dedi Birgül Abla. Ben de dedim ki, “Bana bir çuval lazım Birgül Abla.” “Ne yapacaksın çuvalı?” diye sorunca bana akıl geldi yine:</p>

      <p>“Çuval yarışı yapacağız biz mahalledeki<a id="GBS.0183.04"></a> oğlanlarla!” Güldü, “Buluruz çuval,” dedi Birgül Abla, “emrin olur Nemeçek!” dedi. Birgül Abla Nemeçek’i biliyor! <em>Pal Sokağı Çocukları</em>’nı biliyor! Ben onu birden çok sevdim o zaman. “Sana gofret alırım ben,” dedim. Güldü çok, ilk kez güldü Hüseyin Abi’den sonra.</p>

      <p>Hep oynayanlara baktım. Birgül Abla da baktı. Herkes mutlu gibi oldu biraz. Faşistler gelince ne yapacağımızı artık kimse bilmiyor.<a id="GBS.0183.05"></a> Çünkü ben annemin kazdığı yere vurdum topuğumla, yeraltı Türkiye’si çok sert, oraya girilmez. Oraya girmek için çok Dev-Genç lazım. Hüseyin Abi’nin, hepsinin gittikleri yerden geri gelmeleri lazım. Biz bir şey yapabilirsek gelir onlar. Kendi devrimci şeylerimizi yaparsak gelirler. Kuğuları mesela ben kurtarabilirsem... Ama kimse anlamıyor bunu işte. Bak hep oynuyorlar. Sanki kanatları hiç kırılmamış<a id="GBS.0184.01"></a> gibi kollarını kaldırıyorlar böyle. Bir tek Birgül Abla biliyor kanadının kırıldığını...</p>

      <p>Birgül Abla’nın kanadını öptüm ben. Güldü o yine. Anlamadı.</p>
    </section>

    <h2>Düşman İçimizde Olabilir</h2>

    <section class="voice1">
      <p>Anneannem yüzünün her yerinden ağlıyor. Hamamda, beyaz taşın üzerinde oturunca, memeleri dizlerine düştü onun. Üstümüze bez bağladık; anneannem, ben, Jale’anım Teyze, bir de Feride Abla. Anneannemin tepesine<a id="GBS.0184.02"></a> bazen su damlıyor tavandan ama o bilmiyor. Tavanda tam yuvarlak olunca anneannemin kafasına düşüyorlar.</p>

      <p>Bir tane kadın var, çok zayıf, esmer. Elinde bezle herkesi ovuyor. Kadınları köpürtüyor. “Ohhh! Ohhh!” yapıyor kadınlar. Sonra yıkadığı kadınları beze sarıyor, kenarlara oturtuyor. Oyuncak bebek gibi oturuyorlar hepsi kenarlarda. Kadının ayaklarında <em>takka da takka da</em> yapan takunyalar var.<a id="GBS.0184.03"></a> Başında örtü var onun, ucunu küçük kelebek gibi yapmış kafasının tepesinde. Bacakları o kadar zayıf ki derisi sarkıyor. Bütün yüzü buruşmuş onun. Hamamda çalıştığı içinmiş öyle o, çok terlediği için.</p>

      <p class="lvl1">“Ooo! Aaa!” yapınca hamam, her yerinden konuşuyor. Anneannem de belki o yüzden ses çıkarmıyor hiç, gürültü olmasın diye. Yüzündeki çizgilerden hep yaşlar akıyor. Gözünden akmıyor ama yüzünde aniden<a id="GBS.0184.04"></a> su oluyor, bütün çizgilerinde, oralardan dere gibi akıyorlar. Başını yana kırdı anneannem, herkes gülüyor, o sessiz oturuyor. Ben sularla oynuyorum. Tasla suyu alıyorum “kurnadan” ayaklarıma döküyorum azıcık azıcık. Ayaklarım bembeyaz oldu şimdi benim. Parmaklarım buruştu, onlara bakıyorum. Büyük parmağımın tırnağı bence televizyona benziyor.</p>

      <p class="lvl1">Jale’anımlar dolmalar getirmişler, meyveler filan.<a id="GBS.0184.05"></a> Onları yiyor, gülüyorlar hep. O çok zayıf kadın, Jale’anım Teyze’yi döndüre döndüre her yerini o bezle ovuyor:</p>

      <p>“<em>Dallas</em>’ta Bobi’yi kaçırdılar ya bu hafta, bakalım kim çıkacak kaçıran?”</p>

      <p>“Jale’anım biz olmuşuz <em>Dallas</em>, boş versene sen!”</p>

      <p>“Ay aman doğru, memleket Çıfıt çarşısı.”</p>

      <p>“Sen Çıfıt ne demek bilir misin Jale’anım?”</p>

      <p>“Ay ne bileyim ayol, öyle söylenir diye hep–”</p>

      <p>“Yahudi<a id="GBS.0185.01"></a> demek Çıfıt.”</p>

      <p>“Aa yok artık!”</p>

      <p>“Söylene söylene Çıfıt olmuş da esası Yahudi’dir yani. Buraya da Şengül Hamamı derler de eski Yahudi mahallesinin hamamıdır.”</p>

      <p>“Ay Ankara’da Yahudiler mi vardı? Hep İstanbul’da olur ya öyle şeyler; Ermeniler, Rumlar filan.”</p>

      <p>“Hâlâ var. Ama Hıristiyanlar yok artık. Nereye gittiler acaba? Belki ruhları dolaşıyordur buralarda.”</p>

      <p>“Ay içim ürperdi kız!<a id="GBS.0185.02"></a> Deme öyle şeyler. Ay zaten bugünün ölüsü bugüne yeter, bir de ruhları çıkarma başımıza!”</p>

      <p>“Böyle böyle kat kat birikiyor dertler kıçımızın altında da yumak olup kalıyor.”</p>

      <p>“Hamamdayız ayol, neşeli şeylerden konuşalım. Sen duydun mu bu Prenses Karolin’in kocası olacak herif aldatmış güzelim kızı. Hem de kenarın dilberiyle, hafif bir İtalyan kadın, bir tek memeleri güzel yeminle. Nerde Karolin’deki<a id="GBS.0185.03"></a> hanımefendilik!”</p>

      <p>“Ay bak memeli deyince... Bu spor şeyleri başladı ya, jimnastikli filan, neydi o komünist memleketli kızın adı... Getiremedim adını, görüyor musun!”</p>

      <p>“Komanaçi!”</p>

      <p>“Hah! Gördün mü televizyonda, salmış memeleri. O memeler yüzünden bir o yana düşüyor o denge şeysinde bir bu yana düşüyor. Ay gül gül öldük valla!”</p>

      <p>Feride Abla saçlarındaki suları sıkıyordu, o da konuştu:</p>

      <div style="display:none;">
        <a id="GBS.0185.04"></a>
      </div>

      <p>“Geçen olimpiyatlarda çıtı pıtı bir şeydi ama basbayağı koca kadın olmuş artık. Rezil oldu tabii.”</p>

      <p>“Feride, kızım, şeyin adı neydi? Bak o da çok hanımefendi kadındı. Şeyin karısı yahu! İran şahının karısı yok mu?”</p>

      <p>“Farah Diba mı?”</p>

      <p>“Yok canım öteki, eskisi, hani çocuğu olmadı da yataklara düştü, sonra şah bunu terk etti de hani... Ay aman canım Türkçe isim.”</p>

      <p>“Ay tamam, tamam.<a id="GBS.0185.05"></a> Şey... Süreyya!”</p>

      <p>“Hah! Bak <em>Hürriyet</em> gazetesi onun fotoromanını veriyor kaç gündür. Şahla nasıl evlenmişler filan. Ay bir gelinliği varmış... Feride! Bak o gelinliği diyecektim sana. Görsen o kadar kibar ki, biz de mi öyle şey yapsak dedim...”</p>

      <p>“Bak Jale’anım işte koca şah devrildi gitti de sürgünde kahrından kanser olup öldü. Üzüldüm vallahi!”</p>

      <p>“Sorma, benim de içim çıktı ağlamaktan.<a id="GBS.0186.01"></a> O Farah Diba da zavallı kadın ne çırpındı kocası kurtulsun diye! Ama işte takdiriilahi. Saraylarını da ihtilal yapan molla takımı almış hep. Cânım yerler harap tabii.”</p>

      <p>“Yazık yazık...”</p>

      <p>Jale’anım Teyze kıpkırmızı oldu sonunda. Sonra kadın köpürttü onu. Ortadaki taş üzerinde balon topu gibi oldu Jale’anım Teyze. Çok gülünç oldu. Anneannem gülmüyor. Oturduğumuzdan beri başına on beş tane<a id="GBS.0186.02"></a> damla damladı. Ama anneannem yüzünü silmiyor, damlanın tepesine düştüğünü bilmiyor.</p>

      <p class="lvl1">Feride Abla anneannemin yanına oturdu. “Ay Nejla’anım Teyze, sen de bir tuhafsın bugün, hayrola?” dedi.</p>

      <p>Anneannem, “Ooof of!” yaptı, elleri kucağındaydı. Bir damla daha damladı başına. Parmaklarına bakıyordu:</p>

      <p>“Kızım ben hayalifener gibi oldum. Bazı gün ceddele beddele kardım sanıyorum, kendimi bilmiyorum.<a id="GBS.0186.03"></a> Hani ömrümüz hiç ferih fahur olmadı da ben de hiç böyle ağırlaşmamıştım. Sanırsın göğsümde bir öküz oturuyor bazen. Bilmem ne oluyor bana. Hani diyorum acaba elden ayaktan mı düşüyorum, hücceten gidecek miyim ama bakıyorum öyle vücuden bir şeyim yok. Araz zihnimde... Allah kısmet etmeyecek herhalde suhuletle gitmeyi, böyle alesta bekletecek. Ne yapalım kısmet! Her şeyden korkar oldum. Misal–”</p>

      <div style="display:none;">
        <a id="GBS.0186.04"></a>
      </div>

      <p>Feride Abla birden güldü, çın çın oldu her yer:</p>

      <p>“Ay Necla Hanım Teyze, deprasyona girmişsin sen. Sinirsel yani. Ay çok ilginç, ihtiyarlar girmez sanıyordum ben.”</p>

      <p>Anneannem birden elini kaldırdı. Feride Abla’ya vuracak gibi kaldırdı. Tam o sırada Jale’anım Teyze, Feride Abla’nın kolundan tuttu:</p>

      <p>“Kalk bakayım sen oradan, git keselet de kendini kirin çıksın. Kusura bakma Nejla Hanım,<a id="GBS.0186.05"></a> genç bunlar, nerede ne denir bilemiyorlar daha. Evlenecek, yuva kuracak hâlâ böyle yave yave konuşmak... Biz veremedik terbiye, belki İstanbul’da kaynanası terbiye eder de görürüz. Edepsiz seni... Sen bana anlat Nejla’anımcığım? Neyin var, söyle bakayım bana sen. Hah, söyle...”</p>

      <p>Jale’anım Teyze, anneannemle çocukmuş gibi konuşuyor şimdi. Anneannem de çocukmuş gibi yapıyor. Elini tuttu Jale’anım<a id="GBS.0187.01"></a> Teyze’nin:</p>

      <p>“Beni korkular sardı Jale’anım. Elimi bir şeye süremiyorum. Kulağım çınlıyor, beni biri anıyor, acaba kötü mü anıyor? Gözüm seğiriyor, haber gelecek, acaba kötü haber mi? Çay kaşığı dik düşüyor, misafir gelecek derler, ben korkuyorum acaba kim gelecek? Kirpiğim yanağıma düşüyor, tutup dilek tutarız ya, yapamıyorum. Kirpiğimin diyeceğinden korkuyorum. Yatağın yanlışlıkla solundan<a id="GBS.0187.02"></a> kalkayım, kalbim atıyor küt küt bir terslik olacak diye. Terliğim ters kalsın yerde, ah bir şey olacak! Sevgi bluzunu ters çıkarıp bıraksın, eve gelemeyecek... Hep böyle. Batıl itikatlar sardı. Kıpırdayamıyorum korkudan. Şeytanlar üşüştü başıma.”</p>

      <p>Jale’anım Teyze, anneannemin ellerini tuttu kucağına koydu, böyle böyle ovdu bileklerini. “Ay ne olacak ayol! Bir şey olduğu yok! Allah Allah! Nejla<a id="GBS.0187.03"></a> Hanım, içine atıyorsun çok. Sizin evde de, çok affedersin, kasavet hiç bitmiyor, ondan oldun sen böyle. Şeker Bayramı geçsin, nişandan önce bizim kıza bir kurşun döktüreceğim ben, sen de gel, bu Ayşe zillisini de alırız, hepimiz bir kurşun dökünelim, cinlerimiz çıksın.”</p>

      <p>Anneannem, demek öyle denmesini istiyormuş. Öyle ellerinin ovulmasını istiyormuş, annem hiç öyle yapmaz. Annem doktora götürür<a id="GBS.0187.04"></a> çünkü. Anneannem gözlerini kapadı, ağlayan bebek gibi oldu:</p>

      <p>“Yapalım vallahi Jale’anım, her gün harp çıkacakmış gibi, ne bileyim aç kalacakmışız gibi, hepimiz ölecekmişiz gibi yaşamak... Boğazıma bir kara ip dolandı kaldı sanki...”</p>

      <p>“Acaba sen şu eczacı Cavit Bey’e gitsen de sana asabiyet için bir şeyler mi–”</p>

      <p>“Ay yok gitmem!”</p>

      <p>Ellerini çekti anneannem:</p>

      <p>“Yeminim var!”</p>

      <p>Anneannem<a id="GBS.0187.05"></a> saçlarını geri attı, başını havaya kaldırdı:</p>

      <p>“Onun dünyadan haberi yok! Ne ilacı verecek! Bilemez o!”</p>

      <p>“Canım gökten zembille inmedi ya bu maraz! Bulunur çaresi.”</p>

      <p>“Jale’anım zembil sen ne bilir misin?”</p>

      <p>“Ay ne bileyim, hep öyle deriz ya!”</p>

      <p>“Zembil sepeti vardı eskiden, savaş zamanı. Ekmeği, pekmezi ona koyarlardı; çocuklar bulamasın, erişemesin diye iple tavandan sarkıtırlardı.<a id="GBS.0188.01"></a> Yemek zamanı gelince ipi bırakırsın aşağıya iner zembil sepeti. Oradan gelir o.”</p>

      <p>“Ay amaaan eski zaman, boş geç! Ne diyorum bak! Dün okudum. Bu Bülent Ersoy var ya, İzmir Fuarı’na gidecek tabii, bir sürü kıyafet diktirmiş. Artık bildiğin kadın kıyafeti giyiyor.”</p>

      <p>“Çok affedersin Jale’anım da bu kadın-adam...”</p>

      <p>Anneannem ağzını kapattı fısıldadı:</p>

      <p>“Şeyini kestirdi mi?”</p>

      <p>Jale’anım<a id="GBS.0188.02"></a> Teyze kocaman kahkaha attı:</p>

      <p>“Ay kız Nejla Hanım, kestirmedi daha ayol! Tam teçhizat!”</p>

      <p>Hamamdakiler güldü. Taslar yerlere düştü, üstlerindeki örtüler düştü, memeleri göründü kadınların kocaman, memeleri zıpladı gülerken, göbekleri zıpladı. Her yer kahkaha doldu. Kahkaha makinesi gibi oldu hamam.</p>

      <p>Anneannem yüzünü yukarı kaldırınca damla başına değil, gözüne geldi. Ben güldüm. Anneannem<a id="GBS.0188.03"></a> gülmedi. Utandım.</p>
    </section>

    <h2>Yurdumuzu Düşmanlardan Kim Kurtardı?</h2>

    <section class="voice1">
      <p>“Annemlere bir şey olursa ben size gelecekmişim.”</p>

      <p>Böyle dedi Ali. Biz salonda yere yatmıştık, <em>Hayat Ansiklopedisi</em>’nde Anıtkabir’e bakıyorduk. Ayaklarımızı sallıyorduk. Anneannem sabahtan beri camın kenarında oturuyor, kombinezonuyla sigara içiyor. <em>Pof pof</em> diye. Ali’nin annesi de hep içeri odaları temizliyor. Ali bana öyle deyince<a id="GBS.0188.04"></a> ben de dedim ki:</p>

      <p>“Benim de belki annem gidebilir. Beni almadan. Ama babama söylemedim ben onu.”</p>

      <p>“Annen söyleme mi dedi?”</p>

      <p>“Yok. Biz babamla işten çıkmıştık, sonra abiler hep bağırdılar, anarşi yaptılar aniden, babam bizi turşucuya soktu. Hapis olduk biz orda.”</p>

      <p>“Korsan onun adı.”</p>

      <p>“Korsan mı? Hiç korsan yoktu.”</p>

      <p>“Siyasi korsan kızım. Sonra ne oldu? Polis geldi mi?”</p>

      <p>“Yok.<a id="GBS.0188.05"></a> Sonra senin baban geçti ordan. Biz içerideydik babamla... Babam korktuğu için bence.”</p>

      <p>“...”</p>

      <p>“Sonra ben ona söylemedim artık annemin gideceğini, belki daha çok korkmasın diye yani. Sinir oldum çünkü korktuğu için. Biraz korktu ama.”</p>

      <p>“Babam ne yaptı?”</p>

      <p>“Eylemci abilerin yanına gitti. Biz gitmedik.”</p>

      <p>“Tabii ki!”</p>

      <p>“Niye öyle diyorsun ki?”</p>
    </section>

    <section class="voice2">
      <p>Ben omzumla “bilmem” yaptım.<a id="GBS.0189.01"></a> Ayşe’yle Anıtkabir’e bakıyoruz. Çünkü yarın onun anneannesi bizi oraya götürecek, “sabah serinliğinde”. Ben bu akşam yine burada kalacağım. Çünkü Ayşe istedi diye. Anneanne, “Çocukları çıkarayım ben yarın,” dedi bir de. Ama aslında annem beni burada bırakacak. Belki yarın kimse almaz beni bile. Sordum anneme ben, “Olur mu kuzum öyle şey!” dedi, sarıldı bana.</p>

      <p><em>Hayat Ansiklopedisi</em>’ndeki Anıtkabir<a id="GBS.0189.02"></a> resmi biraz korkunç... “<em>Anıtkabir’de Ulu Önder Atatürk’ün yattığı mozoleye çıkan Aslanlı Yol’daki yirmi dört aslan heykeli yirmi dört Oğuz boyunu, aslanların çift olması ‘birlik ve bütünlüğü’, kedi gibi yatar pozisyonda olmaları ise ‘barışseverliği’ temsil eder. Aslanlı Yol’un taşları, Ata’nın huzuruna çıkanların ‘başının öne eğik’ olması için beş santimlik çim boşluğu bırakılarak döşenmiştir.</em><a id="GBS.0189.03"></a>” Ben Anıtkabir’i çalışıyordum gitmeden önce. Çünkü Ayşe’ye anlatmam gerekebilir diye. O ayaklarını sallayıp duruyor. Bir de yüzünü benim yüzümle ansiklopedinin arasına sokuyordu hep. Küçük sesle konuşuyor:</p>

      <p>“Ali!”</p>

      <p>“Ne?”</p>

      <p>“Ben ipi aldım. Sen yaptın mı görevlerini? Benim bir tane kaldı görevim.”</p>

      <p>“Yapamadım. Çünkü bazı şeyler oldu mahallede. Tayin gibi şeyler.”</p>

      <p>“Ne olacak peki?”</p>

      <div style="display:none;">
        <a id="GBS.0189.04"></a>
      </div>

      <p>“Benim örgütleme yapmam lazım biraz. Birgül Abla’yla filan. Onun da kanadı kırık olduğu için şimdi... Zaman lazım biraz.”</p>
    </section>

    <section class="voice1">
      <p>Ben Ali’nin gözünün içine baktım, çok yakından baktım. Belki korktu mu acaba diye:</p>

      <p>“Ali korktun mu?”</p>

      <p>“Cık!”</p>

      <p>“Ali, annen seni bize bırakırsa sen kahkaha makinesinin içini açarsın, oradaki insanlara bakarız. Korkma hiç.”</p>

      <p>“Ben sevmedim onları.”</p>

      <p><a id="GBS.0189.05"></a>“Niye?”</p>

      <p>“Neye gülüyor ki onlar? Amerikalı gibi, hep gülüyorlar.”</p>

      <p>“İspanyol onlar akıllım, İspanya’daki komik şeylere gülüyorlar. Başka ülkelerde hep komik şeyler oluyor ya... Ali... İpekböceklerine bir daha baksana ansiklopediden. Belki kelebek olmuşlar mıdır acaba?”</p>

      <p>“Daha değil. Biliyorum ben. İki veya üç gün sonra olacak.”</p>

      <p>“Ya doğru hesaplamadıysan, ya açlıktan öldülerse orda?”</p>

      <div style="display:none;">
        <a id="GBS.0190.01"></a>
      </div>

      <p>“Doğru hesapladım.”</p>

      <p>“Tamam.”</p>

      <p>“Bak ansiklopedide ‘Ey Türk gençliği’ var.”</p>

      <p>“Çok karışık o. Dördüncü sınıfta öğrenilir, de mi Ali?”</p>

      <p>“Ya sorarlarsa yarın Anıtkabir’de?”</p>

      <p>“Sormazlar akıllım. Ben gittim bir kere oraya, sınav yok.”</p>
    </section>

    <section class="voice2">
      <p>Ayşe’nin anneannesi limonata ile çiğbörek yaptı bize. Biz mutfakta içtik, oturarak ama annem mutfak kapısında durup içti, böreği de hızlı yedi.<a id="GBS.0190.02"></a> Anneanne, “Kızım otursaydın bizimle,” dedi, annem oturmadı. Bana baktı. Güldü az. Sanki o evin çocuğuymuşum gibi baktı. Annemin oturmasına izin yok gibi ama ben oturabilirim. Çabuk içti annem limonatayı, hemen gitmek istedi. Ben utandım. Ben de çabuk içtim o zaman. Onun yanına gittim. Durdum. O tuvaleti temizliyor. Kapıda durdum. Beni görsün diye. Çabuk içtiğimi görsün diye. Bana baktı güldü<a id="GBS.0190.03"></a> annem, az sesle konuştu:</p>

      <p>“Kuzum, hadi git oyna içeride sen.”</p>

      <p>Ben durdum öyle. O da artık gülmedi. Anladım ben, o Ayşelerin evinde olunca konuşmaması lazım, yemekleri çabuk yemesi lazım, limonatayı da hızlı içmesi lazım. Geri mutfağa koştum. Ayşe ile anneanne masadaydı. Oturmadım. Ayşe limonatasını bitirene kadar kapıda durdum. Ayşe limonatasını bitirmeyince, “Hadi! Balkona çıkalım artık,”<a id="GBS.0190.04"></a> dedim.</p>
    </section>

    <section class="voice1">
      <p>Ali limonatasını içmedi çünkü o çay seviyor aslında. Biz karakola bakıyoruz şimdi. Bugün oraya bir sürü abla, abi getirdiler. Ama hiç ses çıkmıyor daha. Gece bağırır onlar. Ali hep saydı içeri girenleri.</p>

      <p class="lvl1">“On yedi tane girdiler. On iki tanesi oğlan, kızlar da–”</p>

      <p>“Dur ben söyleyeyim. Dur bir dakika... On yediden on iki çıkıncaaa...”</p>

      <p>“...”</p>

      <p>“Söyleme ben söylerim.”</p>

      <div style="display:none;">
        <a id="GBS.0190.05"></a>
      </div>

      <p>“...”</p>

      <p>“Dört mü?”</p>

      <p>“Hayır.”</p>

      <p>“Bir kere onlar ikinci sınıfta öğrenilir!”</p>

      <p>“...”</p>

      <p>“De mi? İkinci sınıfta öğrenilir, de mi?!”</p>

      <p class="lvl1">Akşam Samim Abilere gittik. Ali bu sefer, terasta durmak istedi, Samim Abi’nin yanında oturdu. Hep ona baktı. “Benim bir şey anlamam lazım,” dedi. Sonra söyleyecekmiş bana. Cebinde bir şey varmış, onu da sonra söyleyecekmiş. Samim Abi gülüyordu:</p>

      <p><a id="GBS.0191.01"></a>“Yahu bu Komanaçi yaktı bizi Aydın Abi! Kızcağız fazla gelişti, dengesini koruyamadı diye, ‘Sosyalizmin sonu mu geldi?’ şüphesi yaratıyor! Ha ha!”</p>

      <p>Babam güldü:</p>

      <p>“Sosyalizmin sonu gelsin diye neredeyse duaya çıkacaklar. Baksana şu Polonya haberlerine. İyi ki sosyalist bir ülkede grev oldu–”</p>

      <p>“Memlekette kaç grev var bir tanesinden haber yok, varsa yoksa Polonya–”</p>

      <p>“Çiğlik, başka bir<a id="GBS.0191.02"></a> şey değil. Allah’ın Polonya’sındaki grev <em>Hürriyet</em>’te hep birinci sayfada haber!”</p>

      <p>“<em>Gırgır</em>’a da çizmişler, ‘Bizim işçiler grevleri haber yapılsın diye Polonya’ya göç ediyor,’ diye.”</p>

      <p>Güldüler biraz.</p>
    </section>

    <section class="voice2">
      <p>İbelo çakmağını burada unuttuğuna göre Samim Abi, Hüseyin Abi’nin arkadaşı belki. Zaten onun gibi yapıyor, dinleyince bıyığını çekiyor. Susunca gözü Hüseyin Abi’nin gözüne benziyor.<a id="GBS.0191.03"></a> O Ayşe’nin babasıyla gülerken Ayşe’nin annesiyle Ayla Abla ciddi konuştular, gazeteye bakıyorlar:</p>

      <p>“Fakat baksana fotoğrafa, kız da sanki, ne bileyim, poz vermiş gibi.”</p>

      <p>“Poz değildir be Sevgi Abla... Fakat helal olsun! İstanbul’un ortasında silahı çekip trafiği durdurmak... Yol ayrımına gidiyoruz Sevgi Abla. Bundan sonra–”</p>

      <p>“Ayla Allah’ını seversen daha kaç yol ayrımı?”</p>

      <p>“Yok abla,<a id="GBS.0191.04"></a> işler sertleşecek. Darbe geliyorum dedikçe uzlaşanlarla rest çekenler ayrışacak iyice. Bence bu eylem bunun işareti.”</p>

      <p>“Bilemedim Ayla. Ben bir lavaboya–”</p>

      <p>“Dur abla ben bir bakayım önden.”</p>
    </section>

    <section class="voice1">
      <p>Misafirliğe gelinince öyle yapılır, misafirden önce tuvalete bakılır çünkü. Ayla Abla o yüzden annemle tuvalete gitti. Ben arkalarından gittim. Annem yine, “Bu odayı da artık açtırın be Ayla,”<a id="GBS.0191.05"></a> deyince ben de söyledim aniden:</p>

      <p>“Ama orası açık ki zaten, de mi Ayla Abla?”</p>

      <p>Öyle dedim ben. Ayla Abla bana baktı. Annem de ona baktı. Ayla Abla bana öyle baktı ki korktum ben, terasa kaçtım. Ama gördüm ben anneannemle iftara gittiğimizde, orasının ışığı yanmıştı görmüştüm ki!</p>

      <p>Hep Ayla Abla konuştu gece. Annem hiç konuşmadı. Babam anneme, Ali, Samim Abi’ye baktı hep. Ali, Samim Abi’nin<a id="GBS.0192.01"></a> yanından hiç ayrılmıyor, ayakta duruyor hep onun yanında. Samim Abi de Ali’nin başını sevdi, sarıldı ona, bacağına yapıştırdı. Ali korktu mu ne, elini cebine soktu, ipleri olan cebine.</p>
    </section>

    <section class="voice2">
      <p>Beni bacağına yapıştırınca amma da Hüseyin Abi’ye benzedi! Anladım ben, o bizden. Diğerlerine baktım, onlar bilmiyor Samim Abi’nin bizden olduğunu. Belki Samim Abi de benim bizden olduğumu bilmiyor. Ben<a id="GBS.0192.02"></a> de elimi cebime soktum, çakmağı çaktım cebimde. <em>Çıkırt çıkırt</em>. Anlasın diye. Duymadı. Ayşe’nin babasıyla konuştu:</p>

      <p>“Aydın Abi, <em>Tercüman</em> gazetesinde, neydi o herifin adı, Ergun Göze, ne yazmış duydun mu?”</p>

      <p>“Bir Dedektif, bir de sen! Bu gazetelerden neden haberiniz oluyor, anlamadım gitti!”</p>

      <p>“Abi TRT’ye geliyor hepsi, bakıyorsun. Adam demiş ki, ‘Kemal Türkler Marksistti, cenaze namazı kılınamaz!’<a id="GBS.0192.03"></a> Buyur!”</p>

      <p>“Yuh be! Hep aynı hikâye... Bizim vaktiyle bir abi vardı Hukuktan, Erol Abi... Ya hep mi tekrar eder!”</p>

      <p>“Nedir abi?”</p>

      <p>“Köylerine devrimci bir çocuğun cenazesi geliyor, efendim imam işgüzarı çıkıp, ‘Yok bu Allahsızdı,’ bilmem ne, ‘kıldırmam namazı,’ deyince, ‘Çekil ulan!’ diyor, ‘Ben kıldırırım!’ Erol abi devrimci, inanmıyorlar bunun cenaze kıldırabileceğine ama kıldırıyor işte.”</p>

      <div style="display:none;">
        <a id="GBS.0192.04"></a>
      </div>

      <p>“Abi devrimciler olarak özgün bir cenaze töreni icat edemedik gitti!”</p>

      <p>Samim Abi başımı sevdi. “Yarın Ayşe’yle Anıtkabir’e gidecekmişsiniz ya–” Ben cevap vermedim, cebimden <em>çıkırt çıkırt</em> yaptım çakmağı. “Gidince,” dedi, “Kemal Paşa’ya selam söyle, bir de de ki–” <em>Çıkırt çıkırt</em>. Duysana! Tek o duysun diye az az yapıyorum ama dinlemiyor ki! “Baştan Kurtuluş Savaşı’nda şu Lenin’e he deseydi,<a id="GBS.0192.05"></a> az ondan tarafa doğru yanaşsaydı, bugün burnumuz bu kadar bokun içinde olmazdı. De ki Kemal’e, ‘Samim Abi’m selam söyledi ama hakkını helal etmiyormuş!’”</p>

      <p>Güldüler. Gülünce ben bıraktım artık çakmak sesi yapmayı.</p>
    </section>

    <section class="voice1">
      <p>Ali kanepeye koştu, ben de gittim. Bize baktılar, annem, “Utandılar,” dedi. Babam, “Olup bitenleri, dünyayı nasıl algılıyorlar acaba?” dedi. Ayla Abla, “Kesinlikle bizden<a id="GBS.0193.01"></a> daha berrak,” dedi. Samim Abi, “Dünyada yapayalnız kalmış bir ülkenin çocukları...” gibi bir şey söyledi. Sonra Ali ile bizi eve götürmüşler, yatırmışlar. Çünkü uyumuşuz biz kanepede. Ama biz yatağa yatınca hemen uyumadık. Karakoldan sesler gelince pencereden baktık. Bir abi bağırıyordu. Ağlayarak bağırıyordu:</p>

      <p>“Eyyy! Türk gençliği! Birinci vazifen...”</p>

      <p>Ali bana dedi ki, “Dedim işte ben<a id="GBS.0193.02"></a> sana, ‘Ey Türk Gençliği’ni sorabilirler!” Ama sonra ben uyumuşum.</p>
    </section>

    <section class="voice2">
      <p>Anıtkabir’e gelince bizim Ayşe’yle ayakkabılarımız hep o taşların arasına girdi. Beş santim aralık olan, Aslanlı Yol’daki. Anneannenin de topukları saplandı taşların arasına. Birbirimize hiç bakmadık, hep yere baktık düşmeyelim diye. Bir sürü insanın ayakkabıları da oraya giriyordu. Ayşe kahkaha makinesini yanına aldı<a id="GBS.0193.03"></a> ama iki kere düşürdü, belki bozulmuştur bile. Bozulsa keşke. Anneanne öğretmen gibi konuştu:</p>

      <p>“Atatürk yurdumuzu düşmanlardan kurtardı çocuklar... Ayy! Bak yine girdi görüyor musun! Kırılacak topuğum vallahi! Silah arkadaşlarıyla birlikte düşmanı yurdumuzdan kov– Ayol insanın bileğini kırar bu yol. Unutmuşum ne zamandır gelmeye gelmeye, düz pabuç giyseymişim iyiymiş. Niye yapmazlar ki bir tretuvar?”</p>

      <div style="display:none;">
        <a id="GBS.0193.04"></a>
      </div>

      <p>Merak ettim ben:</p>

      <p>“Atatürk’ün silah arkadaşları da burada mı ölü?”</p>

      <p>“Oğlum öyle denmez. Yatıyor deniyor. Yok, onlar burada değil.”</p>

      <p>“Atatürk niye tek duruyor? Tek durulmaz ki!”</p>

      <p>“Aslanlara baksana sen Ali! Çıkacak mısınız aslanların üzerine evladım?”</p>
    </section>

    <section class="voice1">
      <p>Ali’yle çıkmak istemiyoruz aslanlara. Bir sürü çocuk çıkıyor ama bence aslanlar korkunç. Gözleri kocaman, bir de ağızları<a id="GBS.0193.05"></a> açık. Elini koyunca canlanırsa ya? Bir de burası çok uzun yol ama taşlar öyle aralık olduğu için çocuklar hiç koşamıyor. Yavaş yavaş yürüyünce de hiç varamayacağız. Üzüntülü gibi mi olmak lazım, neşeli gibi mi söylemedi anneannem. Çünkü 10 Kasım’da Atatürk üzüntülü bir şeydir öldüğü için, 23 Nisan’da sevinçli bir şeydir çocuk bayramı olduğu için, “kalbimizde yaşıyor” olduğu için. İkisi de olmayınca<a id="GBS.0194.01"></a> ne yapılır söylemedi anneannem.</p>
    </section>

    <section class="voice2">
      <p>Çok büyük burası, bir sürü ev yapılır buraya. Kaç ev sığar diye hesap yapıyordum ben, bir şey çalmaya başladı. “İstiklal Marşı” değil, başka şey. Acıklı müzik. Herkes durdu. Biz de durduk. Ama kimse marş söylemedi. Herkes bayramlıklarını giymiş. Demek ki burada hep Cumhuriyet Bayramı oluyor. Biz şimdi devrimci gibi durmadık, asker gibi durduk. Durduk öyle...<a id="GBS.0194.02"></a> “Kurtuluş Savaşı, emperyalizme karşı bir halk mücadelesidir, Mustafa Kemal de önderlerinden biridir”... Hatırladım, Hüseyin Abi öyle demişti bir keresinde toplantıda. Ama şimdi burada hiç halk yok, herkes bayramlık halk. Hiç kondu çocuğu yok burada. Herkesin pabucu tertemiz. Hüseyin Abi de pabuçların temiz olduğu bir yere mi gitti?</p>
    </section>

    <section class="voice1">
      <p>“Görüyor musun, tam da güneşte yakalandık,” dedi anneannem.<a id="GBS.0194.03"></a> Saygılı duruş yapıyoruz şimdi biz. Ama bitmiyor bir türlü. Anneannem terledi. Çantasından mendilini çıkaramıyor saygılı duruş yaptığımız için. Herkes bize bakar diye. Çenesinden bir damla ter aktı ama o anlamadı. Çocuklar kıpırdayabilir mi acaba saygılı duruşta? Sonra askerler, “Rahat!” yaptığı için biz de yaptık. Kıpırdayanlara kötü bakılır. Sanki Atatürk’ü sevmiyormuş gibi bakılır. O da<a id="GBS.0194.04"></a> çok kötü bir şeydir zaten.</p>
    </section>

    <section class="voice2">
      <p>Müzeye girerken karşıdan güneş geldi, yer parladı. Çok parlak yerler, cam gibi. Yerden öyle ışık çıkınca demek ki çok önemli bir yere giriyorsundur. Herkes gölge oldu, incecik, siyah. Sessiz. Gölgeleri uçuyor gibi. O yüzden herkes sustu. İçeri girince karanlık biraz, insanların yüzü yavaş yavaş göründü. Büyük koridorda bir tane adam kalabalık insanlara anlatıyor.<a id="GBS.0194.05"></a> Madalyaları gösteriyor, “Andımız”ı söyler gibi yapıyor. Yer parlak olduğu için daha çok ses çıkıyor:</p>

      <p>“... Ata, iki numaradaki Altın İmtiyaz Madalyası için, ‘Tüm madalyaları benden geri alabilirler ama bu madalyayı benden geri alamazlar. Çünkü ben bunu Anafartalar’da 250 bin şehidin kanıyla göğsüme taktım,’ diyerek bu madalyayı vermeyi reddetmiştir.”</p>
    </section>

    <section class="voice1">
      <p>O zaman ölen askerlerin madalyaları<a id="GBS.0195.01"></a> nerede? Çok bağırıyor o abi, bir de ayaklarının üzerinde sallanıyor. Şiiri unutmamak için sallanılır ya, öyle sallanıyor. Yazık o abiye, çok terliyor o, çok bağırıyor. Bizim sınıftaki yurttan gelen beyaz saçlı, beyaz kirpikli çocuk “Sabuha”yı söylemişti bir kere, bağırmıştı, kıpkırmızı olmuştu yüzü, boğazındaki damarlar böyle çıkmıştı.</p>
    </section>

    <section class="voice2">
      <p>O adam çok bağırıyor, herkes de konuşuyor. Çok gürültü<a id="GBS.0195.02"></a> oldu. Ayşe’yi elinden tuttum. Elinden tutunca o her yere gelir. Koştuk biz koridorda. Anneanne madalyalara bakıyordu. Biz başka yere gittik. Fotoğraflar var orada.</p>
    </section>

    <section class="voice1">
      <p>Ali elimden tuttu. Koridorda çok ciddi adamların resimleri var. İyi kalpliler mi kötüler mi, anlaşılmıyor. Hepsi de yaşlı. Paşa bir şey, paşa bir şey, öyle bir sürü var. Ali beni koşturuyor şimdi. Işık var koridorda yerde,<a id="GBS.0195.03"></a> ayaklarımızla onu yakalamaya çalışıyoruz galiba. <em>Pat pat pat</em> ses çıkıyor. Bir tek biz koşuyoruz. En küçük köşe var, kimsenin bakmadığı köşe, Ali beni oraya götürdü. Çünkü orası sessiz diye, anladım ben. Ali resimlere bakınca fısıldadı bana: “İşte buradalar!” Sonra resimlere baktı, resimlerin altında küçük yazıları okudu. O resimler eski resimler, çok zor görünüyor. Bir de küçücük. Bir de onlar<a id="GBS.0195.04"></a> köylü kadın. Adam resimleri gibi büyük değil. Ama Ali hepsini okudu yine de.</p>
    </section>

    <section class="voice2">
      <p>“<em>Halime Çavuş... Kastamonu.</em> Bak Ayşe, bu işte aynı Gökhan’ın ninesi gibi. O nine kazmayla polislerin üzerine yürümüştü. Sonra polis, onun kafasına vurunca yere düştü, ondan sonra artık başka laflar konuşuyor. Ekmeğe kuş diyor, suya araba diyor mesela. <em>Havva ve annesi Zehra Hanım...</em> Bunlar çarşaflı ya, Nuran<a id="GBS.0195.05"></a> Abla da böyleydi işte. Ama şimdi renkli başörtüsü takıyor. Kocası dövdü bir kere onu renkli takıyor diye ama sonra Hüseyin Abi ile Birgül Abla konuştu onlarla, bir daha dövmedi kocası. Şimdi onlar da artık devrimci oldular. Nuran Abla da ilk cenazeye gittiğinde polis vurdu ona ama hiç ağlamadı. Güldüler otobüste hatta. <em>Nezahat Onbaşı</em>... Bak bu işte aynı Birgül Abla. O da böyle gömlek giyiyor,<a id="GBS.0196.01"></a> saçları böyle aynı. Yüzüne yapışıyor gülünce, koşunca filan. Senin de öyle oluyor ya!.. <em>Hatice Hatun... Adana...</em> Bak böyle ağzını kapatmış ya bu kadın, bizim mahallede de eyleme gideceğimiz zaman teyzeler öyle yapıyor. Bak işte bu da Seher Teyze’ye benziyor, o da bir keresinde böyle tüfek almıştı eline, gece nöbetine çıkmıştı, erkekler çıkmayınca. <em>Senem Ayşe</em>’ymiş bak adı, <em>Maraş. Aydınlı Kuvayı<a id="GBS.0196.02"></a> Milliyeci kadınlardan üçü. Ayşe Aliye, Ayşe Mehmet Çavuş, Şerife Ali.</em> Aynı bak, iki gözüm önüme aksın aynı! ODTÜ’lü ablalar var, bazen geliyorlar, onların aynısı bunlar. Onlar da böyle oturuyor hep. Ayşe! Bak! Anneme benziyor de mi?!”</p>
    </section>

    <section class="voice1">
      <p>Ali bağırdı. Gözleri kocaman onun. İlk kez öyle oldu o. Başka türlü. Hep konuşacakmış gibi oldu. Baktım. Yavaş okuyabiliyorum ben küçük yazıları. O bana<a id="GBS.0196.03"></a> baktı hızlı okuyayım diye. Okudum:</p>

      <p>“Er-zu-rum-lu Ka-ra Fat-ma.”</p>

      <p>“De mi? Aynı de mi?”</p>

      <p>Ali çok sevindi:</p>

      <p>“Bağlar’dakilere benzeyenlerin resimlerini buraya koymuşlar işte!”</p>

      <p>Sonra elini cebine soktu, <em>çıkırt çıkırt</em> ses çıktı cebinden:</p>

      <p>“Devrimci oldukları için buraya saklamışlar işte!”</p>

      <p>“Cebindeki ne?” diye sordum ben, Ali, “Çakmak,” dedi, “İbelo çakmak. Hüseyin Abi’nin. Hüseyin<a id="GBS.0196.04"></a> Abi yok artık Ayşe. O da işte ‘emperyalizme karşı halk mücadelesi’ yapıyor şimdi. Başka yere çıktı tayini. Ama... o da burada olmalı. Burada olmalı... Evet işte bak. Hüseyin Abi, bu abiye benziyor. Oku bak!”</p>

      <p>“Da-niş-ment-li İsmail Efe ve kızanları.”</p>

      <p>“O değil, o babamların aynısı. Bu fotoğraf işte, bunun altını oku!”</p>

      <p>“Par-ti Pehlivan, Gaddar Pehlivan, Halil Efe (ayakta).”</p>

      <p>“Ayaktakine<a id="GBS.0196.05"></a> benziyor işte. Halil Efe’ye.”</p>

      <p>“Yakışıklıymış.”</p>

      <p>“Yakışıklı tabii!”</p>

      <p>Ali elimi tuttu. Biz yine ışığa doğru koştuk:</p>

      <p>“Bizden olanlar burada yok sandım ben,” dedi Ali koşarken, “varmışız meğerse!”</p>
    </section>

    <section class="voice2">
      <p>“Ay aman kaybettim sizi sandım. Ay sağ olun memur’anım! Emanet çocuk. Kaybolsa, maazallah! Ayşe! Ali! Tutun bakayım elimden. Bırakmak yok çıkana kadar. Zaten hemen mozolenin olduğu<a id="GBS.0197.01"></a> yere gidip oradan da...”</p>
    </section>

    <section class="voice1">
      <p>Anneannemin topuğu kırılmış, topal gibi yürüyor şimdi. Biz tuttuk elinden, mozeleli yere gittik. Atatürk orada. Orada çok ışık var.</p>
    </section>

    <section class="voice2">
      <p>Herkes çok sessiz burada. Anneanne tek ayağının üzerinde durmaya çalışıyor. “Böyle de durulmuyor ki saksağan gibi,” dedi anneanne, “bitirin de gidelim.” “Neyi bitireceğiz?” Ayşe sordu öyle.</p>
    </section>

    <section class="voice1">
      <p>“Burada da şimdi Fatiha<a id="GBS.0197.02"></a> okunmaz, ne yapılır hiç bilemem,” dedi anneannem. Mozeleli yere bakıyordu. Ben o zaman kahkaha makinesinin düğmesine bastım. Çalıştı. Ali, “Bozulmuştur,” demişti, bozulmamış işte.</p>
    </section>

    <section class="voice2">
      <p>Kahkaha olunca anneannenin ağzı açıldı, öyle kaldı. Bana da gülme geldi o zaman. Ayşe de güldü. Biz çok güldük. Anneanne o zaman koşarak bizi dışarı çıkarmaya çalıştı ama topuğu yüzünden koşamadı.</p>
    </section>

    <section class="voice1">
      <p><a id="GBS.0197.03"></a>Anneannem kapatma düğmesini buluncaya kadar bir sürü adam, bir sürü kadın, bir sürü çocuk güldü. Çok ayıp oldu galiba ama çok da komik oldu. Anıtkabir hep gülme doldu. Biz kapının önüne çıktık. Anneannem bize kızamadı bile. Çok korktu çünkü. Askerler bize kızacak diye korktu. Kapıda hiç kıpırdamayan asker var bir tane, onun arkasındakini gördüm ben. Büyük yazı olduğu için hemen okudum:</p>

      <p>“Ali<a id="GBS.0197.04"></a> bak! Ey Türk Gençliği!”</p>

      <p>“Ben sana demiştim kızım!”</p>

      <p>“Ama sormuyorlar ki bize! Duvara yazmışlar!”</p>

      <p>“Karakolda sordular ama gece abilere. Dövdüler ya bilmiyorlar diye!”</p>

      <p>Hiç kıpırdamayan asker bize baktı. Biz gittik hemen oradan.</p>

      <p>Anneanneme, “Kuğulu Park’a gidelim,” dedik. Ağladım bile ben. Ama götüremedi. “Topuğum kırıldı çocuklar, nereye gidiyoruz! Haftaya gideriz oraya da,” dedi.<a id="GBS.0197.05"></a> Planlarımızı ertelemek zorundayız şimdi. Dolmuşa binince Ali cebindeki çakmağı <em>çıkırt çıkırt</em> yaptı yine. “Hüseyin Abi mi verdi sana onu?” dedim. “Samim Abilerde buldum ama Hüseyin Abi’nin,” dedi. “Onların kapalı odası var ya, o oda kapalı değil, biliyorum ben,” dedim. Dolmuştaki herkes Anıtkabir’den yeni çıktı diye hiçbir şey konuşmadı ama sonra Bülent Ersoy konuştular:</p>

      <p>“Kapalı olunca merak<a id="GBS.0198.01"></a> ettiriyor haspa!”</p>

      <p>“Açacak o, açacak! Tutamaz kendini.”</p>

      <p>“Tabii canım. Bu İzmir Fuarı başlasın, kesin gösterecek!”</p>

      <p>“Ahlak, hukuk kalmadı ki memlekette! Asker gelecek ki bunlara bir dur diyecek.”</p>

      <p>“Asker, şarkıcıya ne yapsın!”</p>

      <p>“Yok, yok öyle deme, asker gelse herkes bir kendine gelir. Herkes yerini bilir. Öyledir sen boş ver.”</p>

      <p>“Vallahi doğru, bir hizaya çekilecek ki insanlar<a id="GBS.0198.02"></a> şöyle, memleket bir rahat edecek.”</p>

      <p class="lvl1">Anneannem ayakkabısını eline aldı, topuğu takmaya çalıştı. Kendi kendine konuşuyor diye herkes bize baktı:</p>

      <p>“Hep uğursuzluk bunlar! Hep uğursuzluk!”</p>
    </section>
  </section>

  <div style="display:none;">
    <a id="GBS.0198.03"></a>
  </div>
</body>
</html>
