<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Devir</title>
  <link href="../Styles/main.css" rel="stylesheet" type="text/css" />
</head>

<body class="chapter" xmlns:epub="http://www.idpf.org/2007/ops" epub:type="chapter">
  <div style="display:none;">
    <a id="GBS.0276.01"></a>
  </div>

  <section class="container">
    <h2>Komşularımız Bize Akrabalarımızdan Daha Yakındır</h2>

    <section class="voice1">
      <p>“Kalsın tabii canım, ne demek!”</p>

      <p>Babamla annem beraber geldiler. Ayakkabılarını çıkarırken anneannem onlara Birgül Abla’yı anlattı, Ali’ nin bizde kalacağını söyledi, sonra küçük sesle dedi:</p>

      <p>“Ali’nin annesi işkenceden geçmiş, öyle dedi gelen kız. Köylü kadın! Neden işkence etsinler ki! Değil mi Sevgi?”</p>

      <p>Annem ayakkabısının teki<a id="GBS.0276.02"></a> ayağındayken durdu, anneanneme baktı. Bir şey demedi. Anneannem bazen annemin çocuğuymuş gibi oluyor. Annem ikinci ayakkabısını çıkarırken anneanneme bakmadı artık:</p>

      <p>“Aydın bakıp gelsek mi hastaneye kadın nasılmış diye.”</p>

      <p>“Hangi hastane söylememişler ki Sevgi. Arar herhalde Hasan Bey akşam, öğreniriz.”</p>

      <p>Babam çok merak etmedi. Kızgın kızgın zaten. Annem de babamın çocuğu gibi oldu şimdi.</p>

      <div style="display:none;">
        <a id="GBS.0276.03"></a>
      </div>

      <p>Anneannem ellerini avuçlarında ovuyor böyle böyle:</p>

      <p>“Sevgi, çocuk da pek iyi değil gibi. Boş boş bakıyor biraz.”</p>

      <p>“Tamam anne, sen bırak bize.”</p>

      <p>Kimse kimseye bakmıyor artık. Benim parmağım ağzımda kalmış. Çekmedim. Bana da bakmadılar çünkü.</p>

      <p>Anneannem küçücük şimdi. Ama Ali’nin Birgül Abla’sı geldiğinde burnunu böyle havaya kaldırmıştı. Çünkü Birgül Abla, Ali’ye, “Demek annenin<a id="GBS.0276.04"></a> gündelikçilik ettiği ev bu!” diyordu tam kapı açıldığında. “Buyurun kızım!” dedi anneannem, “çok hanımefendi” sesi var, onunla dedi. Birgül Abla içeri girince, “Biraz mutfakta konuşabilir miyiz?” deyince, “Tabii buyurun,” dedi, ellerini karnının üstüne koydu. Birgül Abla tam içeri girecekken anneannem parmağıyla paspası gösterdi: “Ayakkabıları burada çıkarıyoruz.”</p>

      <p>“Kısa kalacağım teyze.”</p>

      <div style="display:none;">
        <a id="GBS.0276.05"></a>
      </div>

      <p>Sustular. Sonra Ali ile ben duymayalım diye mutfağın kapısını kapattılar. Biz duyduk ki! Birgül Abla’nın saçları çok güzelmiş... Ama ayakkabıyla girdi içeri.</p>

      <p class="lvl1">Ali’nin elinde çuval var, bana bakıyor mutfak kapısının önünde. Çok garip bakıyor, sanki daha önce hiç konuşmamışız gibi. Cebinde çakmağı <em>çıkırt çıkırt</em> yapıyor. Anlatacak çok şey var galiba. Çuvala bakıyor Ali. Bana bakıyor, sonra<a id="GBS.0277.01"></a> yine çuvala. Anladım ben demek istediğini. Buzlu camda anneannemle Birgül Abla’nın resimleri yıldızlı yıldızlı bölündü:</p>

      <p>“... adım da Birgül. Şimdi... Size nasıl anlatsam?.. Bizim mahallelerde yaşananlardan haberiniz var mı?”</p>

      <p>“Memleketin halinden biz de haberdarız kızım, buyurun!”</p>

      <p>“Yanlış anladınız.”</p>

      <p>“Yanlış filan anlamadım küçükhanım. Buyurun dinliyorum ben sizi, devam edin lütfen.”</p>

      <div style="display:none;">
        <a id="GBS.0277.02"></a>
      </div>

      <p>“Böyle de ters oldu ama... Şimdi şöyle Nejla Hanım, Ali’nin annesi Aliye Abla... Hay Allah! Şimdi size de film anlatır gibi olacak ama–”</p>

      <p>“Siz beni yumurtadan yeni çıkmış sığırcık yavrusu sandınız galiba küçükhanım. Aynı ülkede yaşıyoruz sonuçta! Aliye Hanım nerede?”</p>

      <p>“Hımmm... Pekâlâ, aynı ülke diyorsanız... Şöyle söyleyeyim o zaman: Gündelikçiniz Aliye Abla–”</p>

      <p>“Biz Aliye Hanım’a<a id="GBS.0277.03"></a> ‘gündelikçi’ demiyoruz küçükhanım, ‘yardımcı’ diyoruz.”</p>

      <p>“O zaman <em>yardımcınız Aliye Hanım</em> gözaltına alındı ve ağır işkenceden geçti.”</p>

      <p>“Nee! Aman ya Rabbi! Aman ya Rabbi!”</p>

      <p class="lvl1">Ali hiç konuşmadı hâlâ ama anladım ben. “Çuvala bak, ben gösteremem, kıpırdayamam şimdi,” demek istedi. Ben çuvalı aldım Ali’nin elinden. Ali hep bana baktı. Gözünü hiç kırpmadan baktı. Çuvalın içinde yeşil palto var.<a id="GBS.0277.04"></a> Paltoyu çıkarttım. Kış kokuyor palto, kışın gece gibi kokuyor. Ali’ye gösterdim:</p>

      <p>“Palto.”</p>

      <p>“Par-ka.”</p>

      <p>“Parka nedir ki?”</p>

      <p>“Üzerinde kan olan palto.”</p>

      <p>“Kimin kanı?”</p>

      <p>“Kuğunun.”</p>

      <p>Ali çakmağı <em>çıkırt çıkırt</em> yaptı yine. Parka belki kuğuları kurtarmak için giyilen paltodur.</p>

      <p class="lvl1">“Nejla Hanım telaşlanmayın hemen, salıverildi sonuçta.”</p>

      <p>“Alçaklar! Alçaklar! Ne yapacaklar zavallı<a id="GBS.0277.05"></a> gündelik– Aliye Hanım’a işkence yapıp!”</p>

      <p>“Biz örgütlü insanlarız Nejla Hanım.”</p>

      <p>“Ne örgütü efendim! Ne örgütü! Çoluk çocuk sahibi kadın–”</p>

      <p>“Nejla Hanım lütfen yavaş, Ali zaten çok kötü etkilendi. Bir de biz şey yapmayalım.”</p>

      <p>“Allah’ım ya Rabbim! Başımıza bunlar da mı–”</p>

      <p>“Nejla Hanım, Aliye Abla şimdi hastanede.”</p>

      <p>“Durumu nasıl peki? Haberimiz olsaydı...”</p>

      <p class="lvl1">Ali çakmağı <em>çıkırt<a id="GBS.0278.01"></a> çıkırt</em> yaptı yine cebinde. Demek Ali’nin annesini karakola koymuşlar. Çok kan akmıştır belki Aliye Teyze’den. Yerlere kadar! Ali hiç ağlamamış, anladım. Çok korktuğu için öyle olmuştur. Cebinden listesini çıkardı, ölmeden önce yapacağı şeyler listesini. “İpler yok artık,” dedi Ali, çok ama çok küçük sesle, “listeye de gerek yok.”</p>

      <p>Çakmakla listeyi yaktı Ali. Tek tek yandı her şey, sondan başa:</p>

      <div style="display:none;">
        <a id="GBS.0278.02"></a>
      </div>

      <p class="lvl1">6. Kuğuları kurtarmak. (Hepsini olmayabilir çünkü onlar büyükmüş. Yetişkin bir kuğunun kanat açıklığı üç metredir.)</p>

      <p>5. Kelebekleri Meclis’e sokmak. (Çünkü o zaman Hüseyin Abi de girer.)</p>

      <p>4. Anneme oda dolusu ekmek almak (<em>Heidi</em>’nin ekmeklerinden), bir de et. (<em>Vikingler</em>’dekilerden)</p>

      <p>3. Hüseyin Abi’ye en büyük tüfeği almak.</p>

      <p>2. Dayımın parkasını giyip çok önemli bir şey yapmak.</p>

      <p class="lvl1"><a id="GBS.0278.03"></a>Bir tek birinci madde kaldı:</p>

      <p>1. <em>Hayat Ansiklopedisi</em>’nin hepsini okumak.</p>

      <p class="lvl1">Yakıp yere attı. Ali ayağını halıya sürtünce küller eriyor. Ama ben diyemedim. “Ben de gizli şeylerimi verdim çünkü büyüdük artık biz Ali,” demedim. Belki o da anlıyordur benim demediklerimi. Çünkü çakmağını <em>çıkırt çıkırt</em> yapıyor Ali. Biz büyüdük şimdi ama insan büyüyünce kendini küçük zannediyor galiba. Dünden daha<a id="GBS.0278.04"></a> küçük olmuşuz gibi.</p>

      <p class="lvl1">“Sonuç olarak Ali’yi birkaç gün sizde bırakmanın en iyisi olduğuna karar verdik, yani verdiler annesiyle babası. Aliye Abla hastaneden çıkana kadar. Biliyorsunuz Ali hassas bir çocuk, mahallede de işler karışık. İlgilenecek kimse olmadığı için–”</p>

      <p>“Ay tabii çocuğum, ne demek! Tabii ki! Hey ya Rabbi, bak görüyor musun Aydın’la Sevgi de yok ki evde.”</p>

      <p>“İsterseniz onlar<a id="GBS.0278.05"></a> gelene kadar bekleyip ben anlatayım.”</p>

      <p>“Yok kızım yok, gerek yok. Tamam tamam. Şimdi sakinleşirim ben. Hey ya Rabbi! Çocuğa ne yapmak gerek peki?”</p>

      <p>“Bir şeye gerek yok. Birkaç gün sakin bir yerde dursa kendine gelecek. Gelir yani.”</p>

      <p>“Hey ya Rabbi!”</p>

      <p class="lvl1">Ali parkayı aldı benden. Boynu böyle yana yatık Ali’nin. Kısa olmuş sanki o, boynu incecik olmuş sanki, büyüdüğü için işte. Parkanın cebinden<a id="GBS.0279.01"></a> mektubu çıkardı. Önder Amca’nın anneme verdiği mektubu, bizim aldığımız yeşil mürekkepli olan. Bana verdi. Çakmakla yaktı onu da. Kelimeler hızlı hızlı yandı:</p>

      <p>“Sevgi’m,</p>

      <p>Sevmek bir kuşun kanadının kırılmasıdır biraz da. Bilir misin Sevgi’m, oyuncu güvercinlerin eve geri dönsünler, kaçmasınlar diye kanatlarını kırarlar. Birini sevmek de işte, kendi kanadından, uçmaya yarayan o tek bir kemiği<a id="GBS.0279.02"></a> çıkarıp başkasına vermektir, gönül rızasıyla, gülerek, korkmadan. Senin de işte uçmaya yarayan o tek bir kanat kemiğin artık bende. Benimkisi sende. Sevgi’m, sana hapishaneden yazdığım bu son mektup, yakında çıkıyorum. Yakında ikimiz...”</p>

      <p class="lvl2">Tam orasından yandı mektup. Biz her şeyi yaktık artık. İkimiz kaldık tek. Hiçbir şeysiz kaldık. O zaman ben de ezdim külleri mutfağın önündeki halının üstünde.<a id="GBS.0279.03"></a> Büyüdük biz şimdi.</p>

      <p class="lvl1">“Ay ne koktu böyle? Yanık mı koktu?”</p>

      <p>“Nejla Hanım, bir şey daha var–”</p>

      <p>“Ay dur bakayım, dışarıdan da gelmiyor bu koku. Çocuklaaar!”</p>

      <p class="lvl1">Anneannem dışarı çıkmadan Ali çakmağı cebine soktu, ben küllerin üzerinde durdum. Duman olmuş biraz orası. Biz dumanın içinde durduk. Anneanneme ve Birgül Abla’ya baktık. Hiçbir şey demeden baktık. Anneannem, “Siz ne yaptınız burada<a id="GBS.0279.04"></a> bakayım!” derken diyemedi. Ali’ye bakınca sustu. Sonra da... “Aman ya Rabbi!” dedi bir sürü kere. Bir avucunda bir elini, sonra öbür avucunda öteki elini ovdu. Birgül Abla saçından ip çıkarıp Ali’ye verdi. Saçını savurdu, gülümsedi.</p>

      <p>Birgül Abla gidince biz balkona çıktık Ali’yle. Birgül Abla, Samim Abilerin apartmanına girdi. Ben, “Ali bak!” dedim. Ali, “Şşş,” dedi, gözleri kocaman oldu.</p>

      <div style="display:none;">
        <a id="GBS.0279.05"></a>
      </div>

      <p class="lvl1">Annemle babam gelince, anneannem onlara Birgül Abla’yı, Aliye Teyze’yi anlatınca onlar sigara yaktı, biraz konuştular. Sonra babam Ali’nin başını sevdi. Bir şey demedi ama. Acıklı gibi baktı, o kadar. Akşam olunca haberlere kadar annemle babam hiç konuşmadılar bile. Haberler başlayınca konuştular. Ama artık babam anneme hiç “gözünü seveyim” demiyor, annem de babama kızamıyor eskisi gibi. Annem<a id="GBS.0280.01"></a> cezalı galiba:</p>

      <p class="lvl1"><em>“... temel besin maddelerinin son bir yılda yüzde yüz pahalandığına dikkat çeken ana muhalefet lideri Bülent Ecevit...”</em></p>

      <p>“İzin aldın mı cuma için? Ne oldu soruşturma işi yani sonuçta?”</p>

      <p>“Konuşmayalım şimdi Aydın.”</p>

      <p>“Söylesene Sevgi. Açtılar mı?”</p>

      <p>“Açmışlar.”</p>

      <p>“Gerekçe?”</p>

      <p>“Sonra konuşalım.”</p>

      <p>“Söyle yahu!”</p>

      <p>“Ahlaksızlıktan açmışlar Aydın!”</p>

      <p class="lvl1"><em>“... Ecevit<a id="GBS.0280.02"></a> ayrıca, ‘Bankerlere yatırılan paraların yüzde 30’u ödenmeyen vergilerdir,’ dedi. Ecevit, Başbakan Demirel’in Banker Kastelli’yi, ‘Kastelli enflasyonu yendi!’ diyerek övmesini eleştirdi.”</em></p>

      <p class="lvl1">Babam bir kere daha sigara yaktı. O kadar duman çıktı ki yüzü görünmedi.</p>

      <p>“Ne yapacaklardı Aydın! ‘Siyasi görüşleri yüzünden ve kızı Meclis arşivine kelebek soktuğu için’ diyecek halleri yok herhalde.”</p>

      <div style="display:none;">
        <a id="GBS.0280.03"></a>
      </div>

      <p>“Önder’in mektuplarını okudularsa, ondan ahlaksızlık demişlerdir Sevgi!”</p>

      <p>Annem konuşmadı.</p>

      <p class="lvl1"><em>“... yurtta yaşanan siyasi çatışmalar ve terör olayları sebebiyle dördü çocuk yirmi dokuz kişi hayatını kaybetti. Şimdi hava durumu...”</em></p>

      <p class="lvl1">“Ayşe, annecim siz Ali’yle odana gidip biraz oynayın bakalım.”</p>

      <p>Ali hep önüne baktığı için ben onun elini tuttum. Koridora gittik. Ali’ye, “Şşş,” yaptım<a id="GBS.0280.04"></a> ben. Ama zaten Ali hiç konuşmuyordu. Annemle babamı dinledim:</p>

      <p>“Aydın, bu konuda üzerime geleceksen.”</p>

      <p>“Ne yapalım Sevgi? Hiçbir şey olmamış gibi mi davranalım? Önder kim diye soramıyoruz ama Meclis’te hakkınızda ahlaki düşüklükten soruşturma açılıyor Sevgi Hanım!”</p>

      <p>“Aydın, biz gözaltına alınırız da işkenceye gideriz diye eyleme uzun donla giden kadınız. Nereden vuracaklardı! Tabii ki<a id="GBS.0280.05"></a> ahlaksızlıktan. Ne olursun üstüme gelme.”</p>

      <p>Annem sustu. Babam da sustu. Çünkü annem, “Ne olursun...” dedi ya, babam ondan sustu artık.</p>

      <p>Hava durumu bitince söyledi annem:</p>

      <p>“İzin aldım cuma için, pazartesi için de aldım. Ordu’ya gidebiliriz yani. Yarından sonra sabah çıkabiliriz istersen.”</p>

      <p>Tam o zaman işte telefon çaldı:</p>

      <p>“Hah Hasan Bey, nedir durum? Yenge rahatsızlanmış... Bir<a id="GBS.0281.01"></a> yardıma ihtiyaç varsa... Hangi hastaneydi?.. Gelebiliriz yani hemen... Cidden... Peki... Yok iyi canım o, bizim kızla oturuyorlar, oyun oynuyorlar. İyi iyi merak etme sen. Bak bir daha söylüyorum, gözünü seveyim, bir ihtiyaç varsa söyle bak... Tamam... Tamam... Ha Hasan Bey, biz cuma sabahı, 12’si sabahı yani Ordu’ya geçeceğiz, benim de babam rahatsız, onunla ilgilenmemiz gerek. Kusura bakma yani.<a id="GBS.0281.02"></a> Ha? Tamam canım. Tabii tabii... O zaman haber bekliyorum senden bir şeye ihtiyaç olursa. Tamam, ha, yengeye de çok geçmiş olsun dileklerimizi– Kapattı!”</p>

      <p>Ali koridora koştu, babasının ismini duyunca koşup gidip babamın önünde durdu. Babama baktı konuşurken hep. Ali’nin gözlerinin içinde bir ışık yandı. Ağzı açık kaldı. Ama babam, “Kapattı!” deyince, Ali ağzını kapadı, kilitlenmiş gibi, gözündeki<a id="GBS.0281.03"></a> ışık söndü. Babam onun başını sevdi yine. Babam başını severse Ali konuşur sanıyor:</p>

      <p>“Merak etme Ali, annen iyiymiş. Ama bir-iki gün daha kalacakmış. Zaten cuma gidiyoruz biz Ordu’ya, biz gitmeden alacaklar seni. O zamana kadar siz de Ayşe’yle... Değil mi Ayşe, Ali’yle beraber siz, kardeş kardeş...”</p>

      <p class="lvl1">Annem babama, “Niye öyle dedin Aydın! ‘Cuma alın çocuğu,’ der gibi,” derken biz “kardeş<a id="GBS.0281.04"></a> kardeş” balkona çıktık. Samim Abilerin karanlık odasında ışık yandı, sonra hemen söndü ışık. Ona baktık. Bir şey demedik. Karakoldan sesler geldi. “Ah!” “Of!” “Kahrolsun...” sesleri geldi. Bir şey demedik. Biz hiçbir şey demediğimiz için bir sürü ses oldu mahallede. Jale’anım Teyzeler yine müzik çaldı, neşeli şarkılar. Koşan adamlar vardı, ablalar vardı. Karakoldaki dut ağacı hışırdadı. Biz hiçbir<a id="GBS.0281.05"></a> şey demedik. Sonra Ali dedi:</p>

      <p>“Ayakkabıların tozlanmış, kapıda gördüm.”</p>

      <p>Ben de, “Şokella yiyelim mi?” dedim.</p>

      <p>“Birgül Abla ayakkabılarını çıkarır aslında ama burası zengin evi zannettiği için çıkarmadı.”</p>

      <p>“Onun saçları çok güzel,” dedim ben de.</p>

      <p>Sonra biz şokella yedik. Ali hepsini yemedi. Yarısını bırakıyor o. Annesi hasta ya, şokella yiyemiyor, o yüzden. Benim de annem hasta<a id="GBS.0282.01"></a> olsa ben de yarısını yemezdim.</p>

      <p>Ali bana odada yatınca dedi ki, “Kelebekleri anlatsana, Meclis’e girdikleri zamanı.” Ben de ona anlattım. “Turuncuydular,” dedim, çok anlattım ama. Anneme çok kızgınım ben. Babama da. Onlar hem kelebeklerin Meclis’e girmesini istiyorlar sonra da biz sokunca korkuyorlar. “Aliye Teyze’nin çok kanı aktı mı? Yerlere kadar mı?” diye sordum ben Ali’ye ama Ali uyumuş<a id="GBS.0282.02"></a> artık.</p>
    </section>

    <section class="voice2">
      <p>“O bizden bekçi oğlum! Bizden! Bırak onu!”</p>

      <p class="lvl1">Ayşe çok yalvardı anneanneye Kuğulu Park’a gidelim diye. Anneanne bana sordu, ben bir şey demeyince, “Tamam gidelim,” dedi, “açılsın biraz çocuk,” dedi sonra kendi kendine. Ben “keşif” yapacaktım, kuğuyla ilgili. Eylem yapmadan önce “keşif” yapılır çünkü. O yüzden yalvardı Ayşe, anneanneye.</p>

      <p class="lvl1">Anneanne Kuğulu Park’ta bankta oturuyordu.<a id="GBS.0282.03"></a> Bir kadınla beraber gazeteye bakıyorlardı. Bülent Ersoy konuşuyorlardı. Artık herkes onu konuşuyor. Herkes ona kızıyor gibi:</p>

      <p>“Hayır hanımefendi, bu ne idüğü belirsizler olmasa memleket bu hale mi gelirdi?”</p>

      <p>“Memleketin haliyle Bülent Ersoy’un ne ilgisi var! Zavallı bir çocuk nihayetinde.”</p>

      <p>“Neresi zavallı hanımefendiciğim! Ortalıkta kırıta kırıta dolaşacaksın, sonra niye beni hapse tıktılar<a id="GBS.0282.04"></a> diye ağlayacaksın!”</p>

      <p>“Yok yok, hapis kimse için iyi değil!”</p>

      <p>“Ama hanımefendi, bu iş de böyle gitmez. Dur denmesi de lazım bir yerde. Ya devlet başa ya kuzgun leşe! Neme lazım!”</p>

      <p>“Devlet bizi neyden kurtaracak efendim?”</p>

      <p>“Ordu mu gelecek başa artık neyse, gelsinler de herkes nerede duracağını bilsin. Erkekler erkek olsun, kadınlar kadın. Yeter artık çok karıştı işler! Hepimizin kafası<a id="GBS.0282.05"></a> karıştı, kazan gibi oldu!”</p>

      <p>“Bence efendim, bu Bülent Ersoy meselesi... Millet bir hezeyan halinde, kurban isteyen yamyamlar gibiler.”</p>

      <p>“Ne kurbanı hanımefendi! Ne alakası var. Düpedüz ahlaksızlık! Düpedüz–”</p>

      <p class="lvl1">Ayşe salıncakta sallanıyordu, ben kuğulara bakıyordum. Sonra o çocuklar geldi. Kondulardan çocuklar geldi parka. Bağırarak geldiler. Herkes onlara baksın diye bağırıyor onlar. Kimse<a id="GBS.0283.01"></a> onları görmüyor sandıkları için.</p>

      <p>Salıncakların tepesine tırmandılar, kaydırağın kenarından sallandılar. Tahterevallinin bir ucunu tepeye kaldırıp küt diye bıraktılar. O zaman bekçi geldi, düdüğünü çaldı. Çocuklar kaçışırken bekçi bir tanesini tuttu. Diğerleri de kaçamadılar. Küfür ettiler bekçiye. Onlar küfür ettiği için bekçi yakaladığı çocuğa vurdu. Ben oraya yürüdüm. Yavaş yavaş. Gittim<a id="GBS.0283.02"></a> bekçinin önünde durdum. Bekçi beni de tuttu. Ensemden tuttu. Öbür çocuk bağırdı, kurtuldu bekçinin elinden. Ben ses çıkarmadım, durdum öyle. Çünkü beni de onlardan sandı bekçi. Ben onlardanım çünkü. Kondu çocuklarının hepsini atacaktı parktan:</p>

      <p>“Rahatsız etmeyin lan çocukları, piç kuruları! S..tirin gidin parktan!”</p>

      <p>Çocuklar bağırdı, küfür ettiler, beni bıraksın diye, bekçiye. Bekçi de kondulardan<a id="GBS.0283.03"></a> aslında, ayakkabısından belli. Ayşe salıncaktan kalktı. Anneannesine baktı. Ama anneanne görmedi, duymadı. O zaman Ayşe bana bir adım attı, durdu. Yine anneannesine baktı, bekçiyi duysun diye. Bir şey diyemedi. O çocuklar ben yakalandığım için durdular, kaçmadılar. Ayşe gelemedi yanıma. Sonunda anneanne bağırdı:</p>

      <p>“O bizden bekçi oğlum! Bizden! Bırak onu!”</p>

      <p>Ayşe o zaman koştu bana. Elimi<a id="GBS.0283.04"></a> tuttu. Çekti. Bekçi ensemden çekiyordu, Ayşe kolumdan çekiyordu:</p>

      <p>“Bekçi amca! O bizden işte! Onlardan değil o! Bırak onu!”</p>

      <p>O zaman kondu çocukları bağırmadı artık, bana baktılar dik dik. Ayşe göremez onların nasıl baktığını. Ben görebilirim. Bana gülüp gittiler.</p>

      <p>Ayşe’yle salıncaklara oturduk biz. Anneanne ile konuşan kadın da gidince üçümüz kaldık sadece. Anneanne benimle konuşamıyor<a id="GBS.0283.05"></a> zaten. Annem hastanede diye konuşamıyor. Ayşe de bekçiye bağıramadı diye konuşamıyor şimdi. Kimse kimseyle konuşamıyor artık. O yüzden, konuşsun diye dedim ben:</p>

      <p>“Sen olmazsan kuğuyu kurtaramam Ayşe.”</p>

      <p>O zaman Ayşe çok sevindi:</p>

      <p>“Gerçekten mi!”</p>

      <p>Kuğulara baktık Ayşe’yle. Her seferinde bir gözü görünüyor kuğuların. Onların gözünü ben de görebiliyorum, Ayşe de görebiliyor. Ayşe benim<a id="GBS.0284.01"></a> elimi tuttu. “Ben de sizden olsaydım keşke,” dedi. “Cık” ettim ben. Kuğular biraz bir gözüyle baktılar bize, sonra döndüler öbür gözleriyle baktılar. İki gözleriyle de aynı şeyi mi görüyorlar acaba?</p>

      <p>Ayşe hâlâ konuştu:</p>

      <p>“Ama kuğuları kurtarınca ben de sizden olacağım. De mi?”</p>

      <p>“Cık!”</p>

      <p>“Ama niye?! O zaman ben annemle babam gibi olmam artık. Senin gibi olurum. Öyle olur bence.”</p>

      <p><a id="GBS.0284.02"></a>“Fark etmez. Kuğular kurtulsun da! Kuğular kurtulunca herkes kurtulmuş sayılır zaten.”</p>

      <p>Ensem eve gidinceye kadar yandı. Sonra zaten benim ateşim çıkmış. Öyle dedi Ayşe’nin anneannesi. Akşama kadar, o dedektif adam gelene kadar yattım. Ayşe de yanımda durdu. Elimi tuttu hep. Sevmiyorum ben elimi tutmasını ama o korkmasın diye bırakıyorum tutsun. Ayşe’nin annesi üç kere, “Eylül’ün 10’u oldu,<a id="GBS.0284.03"></a> hâlâ kavrulmuş Ankara sıcağı!” dedi.</p>
    </section>

    <section class="voice1">
      <p>Tam kapıdayken alt kata doğru bağırdı Dedektif Amca:</p>

      <p>“Kapat kapını hanım! Kapat!”</p>

      <p>Babama güldü ama sinirli:</p>

      <p>“Yav bu sizin komşu manyak mı Aydın Abi? Ne yapıyor o öyle?”</p>

      <p>“Ne oldu Dedektif?”</p>

      <p>“Abi çekmiş karakolun polisini, yok yukarıda komünistler var, yok karşı binada Samim Beyler var, onlar da komünist falan filan bir şeyler anlatıyor.<a id="GBS.0284.04"></a> Size çıkarken sessiz yanaştım, baktım sayıp döküyor manyak karı! Azarladım. Memuru da gönderdim.”</p>

      <p>Babam anneanneme söyledi:</p>

      <p>“Bakın Nejla Anne, ‘İyi insan yine de,’ filan diyordunuz, duydunuz mu neler yapıyormuş sizin Jale Hanım?”</p>

      <p>“Nişanlıkları dikmedim diye içerlediyse demek. Sevgi, aşağıya inip ben mi konuşsam? Yapmasın böyle şeyler. Ayıp yani.”</p>

      <p>“Millet delirdi anne! Polis çağıran<a id="GBS.0284.05"></a> kadınla ne konuşacaksın!”</p>

      <p>Dedektif Amca ayakkabılarını çıkarırken anneanneme söyledi:</p>

      <p>“Bırak Nejla Teyze, hiç bulaşma. Artık millet –çok affedersin– manyak oldu. Geçen Amasya’da bir kedi yüzünden faşistlerle devrimciler birbirine girmiş, iki ölü var. Muhtarın kafasını kesmişler!”</p>

      <p>“Yok daha neler!” dedi babam. Annem beni gösterdi:</p>

      <p>“Çocuğun yanında...”</p>

      <p>Anneannem, “Aaaa!” yaparken<a id="GBS.0285.01"></a> ağzını kapattı.</p>

      <p>Babam, Dedektif’i kolundan tuttu:</p>

      <p>“Neyse, salona geçelim biz Nahit.”</p>

      <p>Dedektif Amca anahtarlar verdi babama:</p>

      <p>“Al Aydın Abi, dediğim gibi sende kalsın, ne zaman istersen getirirsin. Bana lazım değil zaten. Ekip otosuyla gidip geliyoruz biz. Ordu’dan dönünce bakarız; belki sana satarım benim külüstürü... Esas sizin o soruşturma işi ne oldu yenge? Aydın Abi söylemişti–”</p>

      <div style="display:none;">
        <a id="GBS.0285.02"></a>
      </div>

      <p>“Sevgi halleder o işi Dedektif! Merak edilecek bir şey yok. Gerici pislik heriflerin ahlaksızlık diye uydurduğu soruşturmadan ne çıkacak! Hiç! Başka türlü nasıl sindirecekler kadınları! Sevgi de ciddiye almıyor zaten.”</p>

      <p>Annem babama çok kızgın gibi ama gülüyor gibi de baktı. Mutfağa girdi artık. Babam, Dedektif Amca’ya rakı koydu, salonda.</p>

      <p>Dedektif Amca masaya kâğıtlar attı:</p>

      <p>“Hay<a id="GBS.0285.03"></a> Allah! Bunlar da bende kaldı bak.”</p>

      <p>“Ne o Dedektif?”</p>

      <p>“Sorma abi, bizim bu gazeteci arkadaş, Timur, yedi bitirdi beni. Yarın Şili Darbesi’nin yıldönümüymüş, gazeteye, ‘Allende’nin mektubunu yayımlayalım,’ demiş. İstanbul’dakiler koymamışlar, İstanbul büro şöyleymiş böyleymiş, falan filan... ‘Yeter be!’ dedim aldım elinden mektubu, bende kaldı.</p>

      <p>“Bu ara mektup dolu ortalık zaten Dedektif.”</p>

      <div style="display:none;">
        <a id="GBS.0285.04"></a>
      </div>

      <p>“Buyur abi?”</p>

      <p>“Yok bir şey. Versene şunu. Yıllar var okumamışım.”</p>

      <p class="lvl1">Annem, Ali’ye pirinç çorbası yaptı, hasta çorbası. Maydanozlar içinde yeşil yeşil yüzüyordu. Limon çekirdeklerini yakalıyorduk biz Ali’yle. “Morali bozukmuş” Ali’nin, annem öyle dedi, o yüzden ateşi çıkmış. Zaten şimdi inmiş, yemek yiyebilirmiş. İkimiz çorba içerken babam bize baktı, mutlu acıklı baktı. Aniden masaya vurdu,<a id="GBS.0285.05"></a> limon çekirdekleri kaşıklardan kaçtı:</p>

      <p class="lvl1">“Çocuklar, Allende çok mühim adamdı. Latin Amerika’da Şili diye çok güzel bir ülkenin devlet başkanıydı. Yoksullar onu seviyordu ama zenginler sevmiyordu. O yüzden zenginler ona tuzak kurup öldürdü.”</p>

      <p>“Allende” deyince benim gözümün önüne muhallebi karıştırmak geldi. Çikolatalı muhallebi.</p>

      <p>Babam küçük küçük peynir koydu tabaklara. Annem televizyonun<a id="GBS.0286.01"></a> sesini açtı. Korkunç şeyler olunca açılır televizyonun sesi:</p>

      <p class="lvl1"><em>“... iddialara göre Mamak Cezaevi’nin müdürü, siyasi tutuklu ve hükümlülere ateş açtı. Demokratik kitle örgütlerinin yaptığı ortak kınamada...”</em></p>

      <p class="lvl1">Ama babam mektubu okumaya başlamıştı. Biz duyalım diye daha yüksek sesle okudu. Ali bir eliyle bir kulağını kapattı, mektup kulağını kapattı:</p>

      <p class="lvl1">“... halka olan sadakatimin bedelini<a id="GBS.0286.02"></a> hayatımla ödeyeceğim... Güçlüler ve bize üstün gelecekler, ancak toplumsal dönüşümler ne suçla ne de güçle bastırılabilir. Tarih bizimdir, tarihi toplumlar yapar.”</p>

      <p class="lvl1">Haberlerdeki kadın kâğıtlarını böyle böyle yapıyordu:</p>

      <p><em>“Başbakan Süleyman Demirel’in, ‘Devletin hazinesi tükenmiştir,’ sözlerine işaret eden muhalefet sözcüsü, ‘Başbakan, ancak Latin Amerika ülkelerindeki askerî rejimlerle bu<a id="GBS.0286.03"></a> tür vahşi kapitalist politikaların uygulanabileceğini açıkça söylemiş oldu,’ diyerek...”</em></p>

      <p class="lvl1">Babam o adamın mektubunu 23 Nisan şiiri gibi okudu:</p>

      <p class="lvl1">“... suçludurlar. Tarih onları yargılayacaktır! ... En azından, onurlu ve ülkesine sadık bir adam olarak hatırlanacağım.”</p>

      <p class="lvl1">Televizyondan sakallı adamlar geçti. Boyunlarına kocaman tahta tespihler asmışlar:</p>

      <p class="lvl1"><em>“Milli Selamet Partisi’nin Konya’da<a id="GBS.0286.04"></a> düzenlediği ‘Kudüs’ü Kurtarma’ mitinginin yankıları sürüyor. “İstiklal Marşı” okunurken yere oturan ve ‘Anayasa Kuran!’ ‘Şeriat isteriz!’ şeklinde slogan atan kitlenin ele başlarıyla ilgili olarak başlatılan soruşturma...”</em></p>

      <p class="lvl1">Ali bu sefer televizyon kulağını kapattı. Kaşığı bıraktı. Babam artık iyice bağırıyor. Mektuptaki adam ölecek galiba birazdan. Ama babam sanki kendi ölecekmiş gibi okuyor:</p>

      <div style="display:none;">
        <a id="GBS.0286.05"></a>
      </div>

      <p class="lvl1">“Halkım kendini savunmalı ancak kurban etmemelidir. Halkım, kendisinin yok edilmesine veya kurşunlarla delik deşik edilmesine izin vermemeli, ancak aşağılanmaya da müsaade...”</p>

      <p class="lvl1">Televizyona göbekli, kravatlı adamlar çıktı şimdi de, çok güzel bir yerde yemek yiyorlardı:</p>

      <p class="lvl1"><em>“Türkiye İşverenler Sendikaları Konfederasyonu Başkanı Halit Narin, yurt genelindeki grevlere dikkat çekerken, yaptığı<a id="GBS.0287.01"></a> açıklamada ‘Devlet Güvenlik Mahkemeleri kurulmazsa üretim artmaz,’ dedi.”</em></p>

      <p class="lvl1">Babam bitirince, başını böyle “evet evet” gibi yaptı, sonra dedi ki:</p>

      <p>“Ne anladın bakalım Ayşe Hanım?”</p>

      <p>Ben cevap vermedim, Ali konuşmadığı için cevap vermedim.</p>

      <p>“Sen ne anladın Ali Bey?”</p>

      <p>Ali babama baktı. Ali deli gibi baktığı için korkuyor babam ondan, annemle anneannem de korkuyor. Bir tek ben bakabiliyorum<a id="GBS.0287.02"></a> onun gözüne. Ama bugün bekçi onu yakalayınca hemen yanına gitmediğim için ben de artık bir şey diyemiyorum. Biz cevap vermedik babama.</p>

      <p class="lvl1">Annem tabaklarımızı kaldırdı:</p>

      <p>“Haydi bakalım odaya siz.” Biz giderken babama küçük sesle söyledi:</p>

      <p>“Aydın, çocuğun zaten canı sıkkın. Sen de tutmuş kurban murban...”</p>

      <p class="lvl1">Ali ile ben balkona çıktık. Belki biraz rüzgâr eser diye. Samim Abilerin kilitli<a id="GBS.0287.03"></a> odasının ışığı yandı yine. Orada bir kadın göründü. Saçlarını salladı. Saçlar... Birgül Abla’nın saçları gibi. Onlar Birgül Abla’nın saçları! Bir tane adam eli saçlara yaklaştı. <em>Pıt</em> diye söndü ışık. “Aaaa!” dedim ben, Ali bir şey demedi. Yüzüne sokak lambası ışığı geldi Ali’nin sarı sarı. Ali güldü. Sonunda güldü Ali. Parmağıyla Samim Abilerin evini gösterdi, güldü:</p>

      <p>“Kuğuyu kurtarınca oradan<a id="GBS.0287.04"></a> çıkacaklar, Hüseyin Abi ile Birgül Abla. Anladın mı?”</p>

      <p>“Ama biz Ordu’ya gidersek, kuğulara gidemezsek, o zaman ne olacak?”</p>

      <p>“Öyle olmayacak. Biz yapacağız onu.”</p>

      <p>Sonra ayaklarımızı balkon demirlerinin aralarına soktuk. Ali ağzını demirlere dayadı:</p>

      <p>“Ama kurban olmayınca nasıl olacak ki!”</p>

      <p>Adı çikolatalı muhallebi karıştırmaya benzeyen adamın acıklı mektubu vardı ya, onun için öyle<a id="GBS.0287.05"></a> dedi Ali. Ali’nin çorabı delik. İkisi de. Uyuduk biz.</p>
      <hr />

      <p>Akşamüzeri kapı bir sürü kere <em>güm güm güm</em> çaldığında ben deftere kenar süsü yapıyordum. Sıkılıyordum çok. Çünkü önce sabah telefon çalmıştı...</p>

      <p class="lvl1">“Aydın oğlum, koş koş! Çaldı telefon, Ordu’yu bağladı santral herhalde!”</p>

      <p>“Tamam Nejla Anne! Bakıyorum, ne bu telaş!”</p>

      <p>Anneannem telefondan korkar birazcık. Bozulacak sanıyor, susacak<a id="GBS.0288.01"></a> sanıyor, arayanı kaçıracak sanıyor. Annemle babam işe gideceklerdi. Biz Ali’yle mutfaktaydık. Ali zeytin çekirdeklerini masanın üzerine koyuyordu, ben de alıp onun tabağına koyuyordum. Ayıp, yapılmaz öyle çünkü.</p>

      <p>“Alo! Aaa Hasan Bey! Sen misin? Günaydın günaydın. Ha tamam... Konuşamadınız diye üzüldü geçen sefer. Dur vereyim oğlunu da konuş.”</p>

      <p>Ali lokmasını çiğnemeden yuttu babasının adını<a id="GBS.0288.02"></a> duyunca. Babam ona eliyle “gel gel” yaptı. Ali gidemedi bir türlü, çok yavaş. Telefonun sapı çok büyük olduğu için ağzına dayasa kulağına yetişmiyordu. Kulağına dayadı, ağzına yetişmedi. Sustu. “Alo desene oğlum,” dedi babam. Ali babama baktı. Bir şey demedi. Babasının sesi duyuldu:</p>

      <p>“Oğlum! Ali! Aslanım duyuyor musun?!”</p>

      <p>Köylü insanlar telefonda bağırarak konuşur. Dedem de öyle konuşur.<a id="GBS.0288.03"></a> Sesleri duyulmayacak sandıkları için. Ali’nin babasının dediklerini duydum ben:</p>

      <p>“Oğlum! İyi misin yavrum? Ananla ben yarın geleceğiz seni almaya. Sabah erkenden geliriz. Anan iyi oğlum, merak etme. Ali? Orada mısın aslanım?!”</p>

      <p>Ali hiç ses çıkarmadı, başını salladı. Babam bağırdı telefona:</p>

      <p>“Burada Hasan Bey, burada! Duyuyor konuş sen!”</p>

      <p>“Hah! Ananla konuş bak Ali! Al konuş çocukla.”</p>

      <div style="display:none;">
        <a id="GBS.0288.04"></a>
      </div>

      <p>Aliye Teyze bağırdı telefondan:</p>

      <p>“Kurban olurum kuzum, Ali’m!”</p>

      <p>O zaman Ali ayakkabı dolabına ayağını vurmaya başladı az az. İnsan kaçmak isteyince yapar öyle.</p>

      <p>“Ali’m! Kuzum! Merak etme oğlum beni, e mi çocuğum? Yavrum benim!”</p>

      <p>Ali daha çok tekme attı dolaba. Ağladı galiba. Çünkü hiç ses çıkmadı. Sonra telefonun sapını babama verdi, benim odama koştu.</p>

      <p>“Ha! Aliye Hanım, merak<a id="GBS.0288.05"></a> etme, iyi Ali. Utandı biraz da... Haa, evet. Yok canım iyi iyi. Sizi bekliyoruz işte. Geçmiş olsun bu arada. Hah! Hasan Bey, sabah kaçta gelirsiniz? Tamam o zaman. Tamam bekliyoruz. Bir şey lazım olursa– Bak yine kapattı. Hay Allah!”</p>

      <p class="lvl1">Ali’nin yanına gittim. Ben odaya girince o tuvalete kaçtı. Kapıyı kapattı. Yüzünü bile göremedim. Biraz bıktım artık ben koşup durmaktan! O zaman yine telefon<a id="GBS.0289.01"></a> çaldı:</p>

      <p>“Hah, bu sefer Ordu’yu bağladılar herhalde. Alo! Baba! Hah! Günaydın! Nasılsın baba? Daha iyi misin?.. Yapma yav! Baba, biz geliyoruz. Ha, geliyoruz geliyoruz... Yarın sabah çıkıyoruz yola. Ne dedin? Hey Allah’ım, alırız baba, alırız yoldan kavun. Tamam hadi. Tamam tamam. Haydi!..”</p>

      <p>Babam güldü:</p>

      <p>“Deden de tuhaf adam Ayşe! ‘Kalbim hasta, yetişin!’ diyor sonra, ‘Yoldan kavun alın<a id="GBS.0289.02"></a> gelin,’ diyor... Sevgi haydi! Bırak artık gazeteyi, çıkmıyor muyuz?”</p>

      <p>Annem tek ayakkabısını giymişti, gazeteye bakarken ayağıyla ötekini arıyordu:</p>

      <p>“Bu Mamak Cezaevi’nde olanlara bakıyorum da... Deliliğin son noktası. Hakikaten cezaevindeki komutan ateş açmış devrimci mahkûmların üzerine. Ben abartıyorlar sanıyordum ama gerçekmiş. Kimsenin de umurunda değil; varsa yoksa Kudüs’ü kurtarma<a id="GBS.0289.03"></a> mitingi–”</p>

      <p>“Sevgi haydi, geç kalıyorum ben.”</p>

      <p>“CHP’li bir aileyi de evlerine girip öldürmüşler. Aynı apartmanda yaşayan MHP’liler öldürmüş. Delilik–”</p>

      <p>“Sevgi haydi!”</p>

      <p>Annem yeni ayakkabılarını giymiyor; eski, çirkin ayakkabılarını giyiyor hep.</p>

      <p>Anneannem aldı gazeteyi onlar çıkarken:</p>

      <p>“Hani bakayım? Nerede olmuş? Ankara mı? Artık komşu komşuyu öldürüyorsa zaten... Ayyy!”</p>

      <p><a id="GBS.0289.04"></a>“Ne oldu anne?!”</p>

      <p>“Banka soygununun görgü tanığının gözlerini oyup bırakmışlar! Ay! Ay! Ay!”</p>

      <p>“Anne, biz yine Aydın’la buluşup geliriz herhalde akşam. Belki erken geliriz hatta, hazırlık yapmak için. Haydi, görüşürüz!”</p>

      <p>Annem beni öpmeden gitti... Yine.</p>

      <p class="lvl1">Ben o zaman sıkıldım. Off!.. Çok sıkıldım. Anneannem kendisine kahve yaptı, mutfakta camın kenarına oturdu. Sigara içti, tren gibi<a id="GBS.0289.05"></a> içti. Camdan dışarı baktı. Kendi kendine, “Tabii canım. Tabii... Konuşmak lazım,” diye diye içti sigarayı. Ali tuvaletten çıkmadı. Ben de odama gittim. Kalem kutumu buldum orada. Açtım kokladım. Kalem, silgi bir de geçen yılki elim kokuyor. Biz herhalde Ordu’dan pazar sabah döneriz; çünkü pazartesi okul başlayacak. O zaman annem bana yeni çoraplar alır, beyaz. Yeni ayakkabı alır, kırmızı, parlak<a id="GBS.0290.01"></a> ayakkabı. İlk gün dantel olan yakamı takarım ben. Anneannem dizlerimi kolonyayla siler, boynumu da. O zaman “mis gibi” olurum ben. Saçlarımı da örerim. Yeni beyaz kurdele da takarız saçlarıma. Herkes çok temiz olur okulun ilk günü. Tuvaletler bile temiz olur. Çantalar yeni olur. Teneffüste lastik oynarız. Sonra kırtasiyeye gideriz biz. Bana bir sürü defter alırız. Ben sayfaların sol tarafına kırmızı<a id="GBS.0290.02"></a> çizgiler çizerim cetvelle. Çünkü oradan başlanır yazmaya. Kırmızı çizgiden. Kırmızı çizgi olunca defter artık bomboş olmaz. Ama en güzel tarafı sağ yaprak olur. Orası hep temiz olur. Bir de kolunu dayayınca serin serin olur sağ sayfa. Sol sayfa ısınmış olur, kirli olur. Ben Ali’den sıkıldım galiba biraz. Sol sayfa gibi o. Üzgün gibi. Hep acıklı gibi. Okul başlayınca biz beslenme çantalarımızı alırız<a id="GBS.0290.03"></a> ki! Öğleyin onların içinde mandalin kabukları olur, sınıf mandalin kokar. Bazen de el bezi kokar çünkü bazı çocukların anneleri beslenme çantasına ellerini silsin diye el bezi koyuyor. O çocuklar sabun kokar. Herkes temiz olunca çok güzel olur. Ali’nin beslenme çantası yoktur kesin. Zaten o defterlerin kenarına, kırmızı çizginin iç tarafına kenar süsü yapmayı da bilmiyordur. Ben saç örgüsü süsü<a id="GBS.0290.04"></a> yapabilirim defter kenarlarına. Önce üç çizgi çizilir dikine. Sonra yukarıdaki en sol çizgi aşağıdaki orta çizgiye birleştirilir, yukarıdaki ortadaki çizgi aşağıdaki en sağdakine, sonra yukarıdaki en sağdaki çizgi... Nasıl yapılıyordu o? Geçen yılki defterime bakayım ben. Şimdi hatırlamam lazım kenar süsünü nasıl yapıyordum. Kalem buldum. Çünkü ben onu yapınca çok mutlu oluyorum. Bir sürü yapıyorum<a id="GBS.0290.05"></a> ondan. Sanki o zaman hiçbir şey duymuyorum. Sanki her şey çok güzelmiş gibi oluyor kenar süsü yaparken. Hiç acıklı bir şey olmuyormuş gibi oluyor. Sanki o zaman hayatımda hiç acıklı şey kalmaz. Kimsenin derdi kalmaz hatta. Beyaz kurdeleli, beyaz çoraplı, kenarları kıvrılmamış defterli, tertemiz kızlardan olursam en güzeli olur. Bir sürü kenar süsü yaparım, o zaman Ali’nin şeylerine üzülmek zorunda<a id="GBS.0291.01"></a> da kalmam. Kenar süsü yapalım desem şimdi yapmaz bile. Hah! Çıktı işte tuvaletten. Şimdi gelince ya, “<em>Hayat Ansiklopedisi</em>’ne bakalım,” der ya da, “Kuğuları nasıl kurtaracağız?” der. Zaten bence o beni sadece kuğuları beraber kurtaracağız diye seviyormuş gibi yapıyor. Ben yerli malı haftasında okula muz getiren çocuklarla oynamak istiyorum artık. Sıkıldım çok. Off çok sıkıldım. Keşke bir sürü defter<a id="GBS.0291.02"></a> alsak yeni, ben onlara bir sürü kırmızı çizgi çizsem.</p>

      <p>“Ayşe, tonti, ben iki dakika kapıdan Jale Hanım’a bir şey deyip geliyorum. Uslu durun tamam mı evladım? Bak kapıyı da açık bırakıyorum zaten, gidip hemen geliyorum.”</p>

      <p>Ben kapıda durdum, anneannemin indiğini dinledim. Ali de yanıma geldi ama ben onunla konuşmak istemiyorum artık. Hep dertli o. Hep sıkıcı. Zaten okul başlayınca gelmez<a id="GBS.0291.03"></a> ki artık o. Annesine, “Ayşelere gidelim,” demez ki! Zaten kuğuları kurtarınca artık beni özlemez de! Niye özlesin ki! O da beni sevmiyor. Ben de ona deli gibi baktım işte, hiç konuşmadan baktım. Nasıl oluyormuş bakalım! O da korktu işte. Apartmandan anneannemin sesi geldi:</p>

      <p>“Jale Hanım, günaydın!”</p>

      <p>“Buyurun bir şey mi lazımdı Nejla Hanım?”</p>

      <p>“Ne lazım olacak canım... Ben sadece dün için–”</p>

      <div style="display:none;">
        <a id="GBS.0291.04"></a>
      </div>

      <p>“Ay Nejla Hanım, vallahi çok telaşımız var bugün. Biliyorsun yarın nişan var akşama. Ne diyeceksen yani–”</p>

      <p>“Ayıp oluyor ama Jale Hanım. Dün karakolun polisine bir şeyler derken duymuşlar sizi.”</p>

      <p>“Eee?”</p>

      <p>“Ne ee’si? Ayıp değil mi? Kaç yıllık komşuyuz. Bak zaman kötü Jale Hanım, millet birbirinin gözünü oyuyor. Kardeş kardeşi, komşu komşuyu katlediyor. Biz de mi... Bizi biliyorsun, kendi<a id="GBS.0291.05"></a> halinde, iyi insanlarız. Biz de sizi biliyoruz, siz de iyi insanlarsınız. Neden böyle olsun? Nihayetinde, aramızda bir yanlış anlaşma oldu, bir suiniyet söz konusu değil. Gelin bu dargınlığı sonlandıralım, yeniden iyi komşular olalım.”</p>

      <p>“Bak Nejla Hanım, sanki ben bilmiyorum. Sanki senin kızın, damadın o komünist Samimlerle bir olup bizi aşağılamıyor. Belki arkamızdan ‘faşist’ bile diyorsunuz<a id="GBS.0292.01"></a> kim bilir!”</p>

      <p>“Ne münasebet Jale Hanım! O nasıl söz!”</p>

      <p>“Ben bilmem!”</p>

      <p>“Benim ağzımdan öyle bir laf çıkması mümkün–”</p>

      <p>“Ben bilmem Nejla Hanım! Sen beni nişana bir hafta kala elimde kumaşlarla bırakırken düşünecektin. Allah’tan damadımız var da Ankara’nın en ünlü terzisine üç günde diktirdi elbiseleri!”</p>

      <p>“İyi olmuş! Hayırlısı olsun!”</p>

      <p>“Yoksa sizin gibi insanı yarı yolda bırakan<a id="GBS.0292.02"></a> komünistlere kalsak!”</p>

      <p>“Aaaa! Jale Hanım yeter ama!”</p>

      <p>“Ne yeter ayol!”</p>

      <p>Anneannem bizim kata çıkıyor artık:</p>

      <p>“Yeter ama yeter artık! Fazla oldunuz yani! Aaaa! Ben böyle terbiyesizlik görmedim!”</p>

      <p>“Terbiyesiz sizin gibi komünistlere benzer!”</p>

      <p>“Aaaa! Başıma gelenler!”</p>

      <p>Anneannem kapıya geldi, yüzü domates kadar kırmızı olmuş. Kapıyı kapattı arkasından:</p>

      <p>“Faşist karı!”</p>

      <p><a id="GBS.0292.03"></a>Ağzını kapattı:</p>

      <p>“Ay! ‘Karı,’ dedim! Tövbe ya Rabbi!”</p>

      <p class="lvl1">Anneannem kahvaltı masasını topladı. Tabakları döve döve kaldırdı. <em>Çangır çungur</em> sesler geldi mutfaktan:</p>

      <p>“Hata bende! Ne alttan alıyorsun! Komşusunu polise şikâyet edecek kadar düşmüş kadından ne insanlığı bekliyorsun! Hata bende! Bende tabii! Allah kahretsin!”</p>

      <p class="lvl1">Ali bilmiyor ama ben onunla konuşmuyorum artık:</p>

      <p>“Sizin komşularınız<a id="GBS.0292.04"></a> faşist mi yoksa?”</p>

      <p>Ne bileyim ki ben! Çocuğuz biz bir kere!</p>

      <p>“Komşularınız faşistse... O zaman sizin silahınız var mı? Saldırırlarsa diye yani.”</p>

      <p>Saçma saçma konuşuyor Ali! Sanki her şey çok kötüymüş gibi. Sanki çok korkunç bir şey olacakmış gibi hep. Akşam <em>Heidi</em> var bir kere, sonra Ordu’ya gideceğiz biz, ben orada Heidi gibi koşacağım, pazartesi okul başlayacak, kırmızı çizgili temiz<a id="GBS.0292.05"></a> defterlerim olacak bir sürü.</p>

      <p>“Nerede duruyor sizin tabanca?”</p>

      <p>“Ben seninle konuşmuyorum artık bir kere!”</p>

      <p>Bağırdım, odaya gittim. Ali yanıma gelmedi. O zaman ben işte bütün defterlerimi çıkardım. Hepsinin kenarına kenar süsü yaptım. Bir sürü. Şarkı söyledim. Neşeli şarkılar söyledim. Camdan gelen ışıkta dolaşan tozlar var, hepsi başka türlü, hepsi başka tarafa gidiyor. Onlara baktım<a id="GBS.0293.01"></a> bir sürü. Pazartesi günü belki öğretmen “Türk’üm, doğruyum”u bana okutur diye deftere onu yazdım. İki kere okudum kendi kendime. Ali bir kere bile yanıma gelmedi. Zaten de gelmesin! Bütün defterlerim bittiği için kitapların kenarına yapmaya başladım kenar süslerini. Saç örgüsü şeklinde yaptım. Sonra çiçekler şeklinde yaparken işte... Kapı çaldı. Kapı bir sürü kere <em>güm güm güm</em> diye çaldı. Belki<a id="GBS.0293.02"></a> Jale’anım Teyze özür dilemeye gelmiştir. Kapıya koştum. Ali de koştu. Ama konuşmuyorum ben onunla. Hiç hem de! Anneannem bağıra bağıra geldi:</p>

      <p>“Geldim! Geldim! Ay ne oldu böyle <em>güm güm güm!</em>”</p>

      <p>Samim Abi! Gömleğinin önü açılmış. Terlemiş, kıpkırmızı!</p>

      <p>“Samim, oğlum! Bu ne hal!”</p>

      <p>“Nejla Teyze, biz hemen gitmek zorundayız. Bu paketi sizden alacaklar. Aydın Abi’yle Sevgi Abla’ya çok selam.<a id="GBS.0293.03"></a> Biz bir süre–”</p>

      <p>Aşağıdan Ayla Abla’nın sesi geldi:</p>

      <p>“Samim! Acele et!”</p>

      <p>Samim Abi merdivenleri inecekti ama bize bakınca durdu:</p>

      <p>“Ayşe! Ayşeyeviç! Geri geleceğiz çocuklar! Ali! Hüseyin Abi’nle Birgül Abla’n da geri gelecek. Korkmayın!”</p>

      <p>Anneannem elinde paketle titremeye başladı:</p>

      <p>“Samim, oğlum!”</p>

      <p>Samim Abi inerken durdu:</p>

      <p>“Söyle Nejla Teyze!”</p>

      <p>“Koruyun kendinizi oğlum!”</p>

      <div style="display:none;">
        <a id="GBS.0293.04"></a>
      </div>

      <p>Samim Abi, “Hıh!” etti. Atlar koşuyor gibi gülmedi artık. Atlar hep gitmiş gibi güldü. Yok oldu sonra. Oyun gibi. Birden yok oldu. Samim Abi <em>pat pat pat</em> inerken apartmanda müzik başladı:</p>

      <p><em>“... inliyor başımı vurduğum taşlar / İhtiyar olmadan ağardı saçlar...”</em></p>

      <p>Apartmanın kapısı çarpınca şarkı da bitti:</p>

      <p><em>“Kar beyaz saçımı yolasım gelir.”</em></p>

      <p>Jale’anım Teyze de kapısını kapattı çünkü.<a id="GBS.0293.05"></a> Anneannem apartman boşluğuna bağırdı:</p>

      <p>“Derdi olmayan isyan ediyor! Derdi olmayan isyan ediyor!”</p>

      <p>Biz orada duruyorduk daha. Anneannem elindeki paketi hatırladı:</p>

      <p>“Ne ki bu şimdi? Paketi kim alacak dedi? Dedi mi kimin alacağını? Hay Allah! Allah’ım sen aklıma mukayyet ol! Neler oluyor?!”</p>

      <p>Anneannem o kadar çok titredi ki paket elinden düşecekti. Ali aldı elinden. Ayakkabılığın üzerine<a id="GBS.0294.01"></a> koydu. Gazete kâğıdı vardı üstünde. <em>Cumhuriyet</em>. Onu açtı. Anneannem hâlâ titriyordu:</p>

      <p>“Tansiyonum oynadı! Ay şimdi bayılacağım. Neymiş çocuğum paketteki?.. Aman ya Rabbi!”</p>

      <p>Tabanca!</p>

      <p>“Tabanca!” dedim galiba ben.</p>

      <p>Ali “Biri Sten, biri 14’lük,” dedi. “Hüseyin Abi’nin silahları.”</p>

      <p>Sonra anneanneme döndü:</p>

      <p>“Sizin kömürlük var mı? Kömürlüğe saklamam lazım bunları benim.”</p>

      <p>Anneannem<a id="GBS.0294.02"></a> sallandı, duvara tutundu:</p>

      <p>“Bayılıyorum galiba çocuklar!”</p>

      <p>Anneannem tam bayılacakken dışarıdan bir sürü abi, abla sesleri geldi:</p>

      <p>“Mamak’ın hesabı sorulacak!”</p>

      <p>“Faşizme ölüm, tek yol devrim!”</p>

      <p>Biz tam balkona çıkacaktık <em>güm</em> diye ses geldi. “Bomba!” dedi Ali. O her şeyi bildi.</p>

      <p>Anneannem ellerini havada birleştirdi:</p>

      <p>“Karakoncoloslar geliyor Ayşe! Saklanma zamanı!”</p>

      <p>Anneannem<a id="GBS.0294.03"></a> tatbikat oyunu oynamaya başladı. Biz öyle durduk. Ali, “Silahları saklamamız lazım,” dedi. Anneannem elleri havada duruyor hâlâ. Tek başına tatbikat oyunu oynamaya çalışıyor. Ben Ali’ye baktım. Çünkü önemli şeyleri o bilir. Oyunları değil, gerçek şeyleri.</p>
    </section>

    <section class="voice2">
      <p>“Nerede kaldı bunlar? Gelselerdi selametle!”</p>

      <p>Ayşe’nin anneannesi dokuzuncu kez böyle dedi. Silahları çekmeceye saklayacaktı. Ben<a id="GBS.0294.04"></a> dedim ki, “Kömürlük yoksa tencerelerin içine koymalıyız.” Anneanne silahları tencerenin içine koydu. Dışarıdan sesler geliyordu.</p>

      <p><em>Taka taka taka...</em> “Takara” geçiyor abiler. Otomatik tüfek onlar. Her ses geldiğinde anneanne bizi yan yana oturtuyor. Televizyonun karşısındaki koltuğa oturtuyor, eliyle bir şeyler yapıyor, dua gibi:</p>

      <p>“Nur-billur içine / Atlaslara incilere / Tütütütü / Ben kilitledim<a id="GBS.0294.05"></a> çocukları / sen koru ya Rabbi!”</p>

      <p>Öyle yapmaya başladığında önce çizgi film vardı. Heidi, Klara’ya dağları anlatıyordu. Heidi, dağları özlemişti. Ayşe, “Sen de mahalleni özledin mi? Orası dağlarda de mi?” dedi. Bir şey demedim. Bizimkisi öyle dağ değil ki zaten. Hem şimdi bizim görevlerimiz var. Öyle şeyler düşününce insanın başı ağrır, sonra hiç görev yapamaz. Televizyonun arkasında balkon<a id="GBS.0295.01"></a> kapısı var. Onun camından Samim Abilerin evi görünüyor. Biz Ayşe’yle hem <em>Heidi</em>’ye bakıyoruz hem Samim Abilerin evini görüyoruz.</p>

      <p>Haberler başlayınca da korkuyordu anneanne. Sesini açtı televizyonun, yanımıza oturdu.</p>

      <p><em>“Hava Kuvvetleri Komutanı Orgeneral Tahsin Şahinkaya, bugün Amerika Birleşik Devletleri’nden döndü. Çeşitli tetkiklerde bulunan Şahinkaya...”</em></p>

      <p>“Acaba Sevgi ile Aydın yarın<a id="GBS.0295.02"></a> için bir şeyler almaya derken mi oyalandılar?”</p>

      <p>Anneanne bana bakıyor. Sanki ben bilecekmişim gibi. Ben erkek olduğum için bana soruyor galiba. Ben bir şey demeyince televizyona bakıyor tekrar:</p>

      <p><em>“İçişleri Bakanlığı’ndan yapılan açıklamada, Mamak Cezaevi’nde siyasi mahkûmların üzerine cezaevi müdürü tarafından ateş açıldığı iddiası kesin bir dille yalanlandı. İddiaların provokasyon amaçlı<a id="GBS.0295.03"></a> ortaya atıldığını belirten Bakanlık, ‘Bu iddiayı bahane ederek sokakları birbirine katanlar anarşi yaratma peşindedir.’ Cezaevi Müdürlüğü’yle ilgili denetimler...”</em></p>

      <p>“Hah! İşte bu olay, değil mi? Sokaktaki hadiseler yani...”</p>

      <p>Anneanne bana bakıyor yine. Belki devrimci olduğum içindir. Her şeyi bildiğimi zannediyor olabilir o yüzden.</p>

      <p>“Sevgi ile Aydın nerede kaldılar acaba?”</p>

      <p>Anneanne<a id="GBS.0295.04"></a> bana bakınca benim artık bir şey demem lazım oldu:</p>

      <p>“Tutukluk yapan Port Said’di. 14’lükle Sten çalışıyor.”</p>

      <p>“Ne dedin evladım?”</p>

      <p>“Samim Abiler Port Said’i almışlar.”</p>

      <p>O zaman anneanne bana baktı. Hiç durmadan baktı. Mahalledekiler, Dürüst Amca kendi kendine konuşunca, anlamadıkları zaman bakıyorlar ona böyle. Anneanne kalkıp perdeleri kapattı. Telefonun başına gitti. Telefonun sapını<a id="GBS.0295.05"></a> kaldırdı, dinledi, yerine koydu:</p>

      <p>“Çalışıyormuş.”</p>

      <p>Mutfağa girdi, sigara içti. Ayşe kalktı perdeleri açtı yeniden. Çünkü çok akıllı o aslında. Sonra biz reklamları izledik:</p>

      <p>“Bol bol süüür! Bol bol yeee!”</p>

      <p>Krem peynir o. Ayşe, “Ben daha hiç krem peynir yemedim,” dedi. “Ben de,” dedim. “Amerikalıların yediği şeylerden galiba o. <em>Korn Fleyks</em> gibi,” dedim, “gülerek yenen şeylerden.” “Evet<a id="GBS.0296.01"></a> ama artık biz de yiyecekmişiz işte,” dedi. Ben bir şey demedim. “Az az sürülür de mi? Katık olsun diye. Yani ekmekle peynir birbirine tam gelsin diye, de mi?” dedi Ayşe. Ben de, “Evet,” dedim. Ekmekle zeytin katık edilir aslında. “Zaten çok çok sürünce tadı güzel olmaz, de mi?” dedi Ayşe. Ben de, “Cık, olmaz,” dedim. İkimiz de Samim Abilerin evini izledik artık.</p>

      <p>Kapı çaldı. Anneanne mutfakta<a id="GBS.0296.02"></a> bağırdı:</p>

      <p>“Şükürler olsun ya Rabbiiii!”</p>

      <p>Ayşe’nin annesiyle babası gelmişler. Anneanne elinde tencereyle kapıyı açtı. Ayşe onların yanına koştu. Annesine sarıldı. Annesi de ona sarıldı.</p>

      <p>“Vallahi çok korktum Sevgi! Ne oldu kızım bu saate kadar!”</p>

      <p>“Duymadın mı anne? Sokakta çatışma var. Bekledik biz de sokağın köşesinde. Senin halin ne böyle? Ne bu tencere?”</p>

      <p>“Sorma! Hiç sormayın<a id="GBS.0296.03"></a> neler oldu. Çocuklar siz odaya... Neyse artık onlar da gördü zaten. Saklanacak bir şey yok... Samim geldi öğleden sonra. Yaka paça bir yerde. Yüzünün rabbiyesi kaçmış, bir acayip. Bir paket bıraktı. ‘Alacaklar,’ dedi. Sonra içinden bunlar çıktı.”</p>

      <p>Anneanne tencerenin kapağını açınca Ayşe’nin babası küfretti. Ayşe, annesinin bacaklarının arasına girdi. Bana oradan baktı. Sonra ben ona bakınca<a id="GBS.0296.04"></a> koştu, yanıma oturdu. Benim annem burada değil diye yanıma geldi. Elimi tuttu. Elimi tutunca her şey geçecek sanıyor.</p>

      <p>“Samim başka bir şey dedi mi anne? Kim alacak? Ne zaman alacak filan?”</p>

      <p>“Yok kızım. Bu kadar işte.”</p>

      <p>“Nejla Anne, bak iyi hatırla. Bu önemli. İstersen çocuklara soralım.”</p>

      <p>“Oğlum, bu unutulacak şey mi! ‘Döneceğiz,’ dedi... Neler oluyor Sevgi? Samimler yoksa...”</p>

      <p><a id="GBS.0296.05"></a>Samim Abilerin evinden hiç gözümüzü ayırmıyoruz. Ayşe’nin annesi babası, anneannesi konuşup duruyorlar. Ama anneanne benim, “Hüseyin Abi’nin silahları bunlar,” dediğimi hatırlamıyor, unutmuş. Kimse bize bir şey sormadı. Biz de durduk. Ayşe de bir şey demedi.</p>

      <p>“Ne yapalım Aydın?”</p>

      <p>“Ne yapacağız Sevgi! Yapacak bir şey yok. Bekleyeceğiz. Zaten yarın sabah yola çıkıyoruz. Gelirse biri alır–”</p>

      <div style="display:none;">
        <a id="GBS.0297.01"></a>
      </div>

      <p>“Ya gelmezse? Gitmesek mi acaba Ordu’ya? Samimlerin gelmesini mi beklesek?”</p>

      <p>“Neyi bekliyoruz Sevgi? Zaten bizi niye sokuyorlar ki bu işe! Çocuklu eve teslim ettikleri şeye bak!”</p>

      <p>“Hiç mi merak etmiyorsun Aydın?”</p>

      <p>“Sen merak edip de ne yapıyorsun Sevgi?”</p>

      <p class="lvl1">Birbirlerine baktılar. Salona geldiler, balkon camından Samim Abilerin evine baktılar. Bize arkalarını döndüler. Televizyonda <em><a id="GBS.0297.02"></a>Uykudan Önce</em> başladı. Bir adam masal anlattı yine. Ayşe’nin annesiyle babası fısıltıyla konuştular. Fısıldadıkları zaman ağızlarından dumanlar çıktı. Bizi unuttular.</p>

      <p>Cebimde çakmağı tuttum ben. Hüseyin Abi onu artık unutmuştur. İnsanlar bir şeyi unutunca, sen mesela görünce onun unuttuğunu, söylemeyince, o şey orada öyle kalıyor. İnsanlar sanki öyle bir şey hiç onların değilmiş gibi, hiç öyle<a id="GBS.0297.03"></a> bir şey olmamış gibi gidiveriyorlar. O şey de hiç sesini çıkaramıyor. Hatırlanana kadar orada bekliyor. Sonra, “Aaa, şeyimi unuttum!” diye dönünce insanlar, o şey tekrar seviniyor, canlanıyor gibi oluyor. Hüseyin Abi’nin İbelo çakmağı da o gelince canlanacak tekrar. Sevinecek. Cebimde şimdi bekliyor.</p>

      <p>Ayşe’nin annesi perdeleri kapattı. Hiç aralık kalmadı. Samim Abilerin evi hiç görünmüyor artık.<a id="GBS.0297.04"></a> Sonra yatak odasına gittiler. Hep fısır fısır konuştular giderken. Ayşe ile bana bakmadılar. Ayşe korktu. Annesiyle babası da korktular. Anneanne zaten çok korkuyor ihtiyar olduğu için. Onlar hiçbir şey olmadığı için korkuyor. Hiçbir şey yapmadıkları için korkuyorlar. Hiç bağırmadıkları için. Bağırsalar o kadar korkmazlar. Ayşe kalktı perdeyi açtı. Yanıma oturdu tekrar. Televizyonda <em>Kükreyen Fare</em><a id="GBS.0297.05"></a> diye bir film başladı. Komik galiba ama biz Ayşe’yle karanlığı izliyoruz. Balkon camı büyük televizyon gibi. Göstermeyen, bozuk televizyon gibi.</p>

      <p>Ayşe’nin babası silahları mutfaktan, tencerenin içinden aldı. Telefonun orada, kapının önünde baktı. Çekmeceye koydu. Sonra çıkardı yeniden tencereye koydu, mutfağa götürdü. Anneanne hep önümüzden geçti.</p>

      <p>“Çok mu erken gidecekmişsiniz?” dedim Ayşe’ye.<a id="GBS.0298.01"></a> Başını salladı. “O zaman kuğuları ne zaman kurtaracağız?” dedim ben. Omzunu kaldırdı, “bilmem” gibi. Başka soru sormadım artık. Ayşe de korkuyor çünkü. Kuğuları düşünürse korkmaz. Çünkü insan görevi olunca korkmaz. Hüseyin Abi gelecekmiş hem. Samim Abi öyle söylediğine göre gelir. Devrimciler yalan söylemez çünkü. Geleceğim deyince gelirler. Anneanne tam önümüzde durdu, elinde bir sürü mandal<a id="GBS.0298.02"></a> vardı:</p>

      <p>“Sevgi, çamaşır yıkamıştım, unutmuşum telaştan, balkona asmayalım mı şimdi kızım?”</p>

      <p>Ayşe’nin annesi içeriden bir şey dedi, duyulmadı:</p>

      <p>“Ne dedin kızım? Duyamadım!”</p>

      <p>Tam o zaman işte... <em>Pata pata pata pata</em>. Uçurtma sesi gibiydi. Kulağının yanında uçan uçurtma gibiydi. Adam sesi geldi:</p>

      <p>“Teslim olun! Teslim olun!”</p>

      <p>Her şey çok yavaş oldu. Çok ama çok yavaş oldu. Samim Abilerin<a id="GBS.0298.03"></a> evinde ışık yandı. Ayşe’nin annesiyle babası içeriden geldiler. Anneanne elinde mandallarla önümüzde durdu. Ayşe ile anneannenin önüne geçtik görmek için. Samim Abilerin balkon kapısı açıldı. Hüseyin Abi! Birgül Abla! Hüseyin Abi’nin elinde Port Said vardı! Birgül Abla’nın saçları dağılmıştı. Balkonun demirlerine çıktı ikisi. Durdular. Hüseyin Abi beni gördü. Elindeki silahı havaya kaldırdı.<a id="GBS.0298.04"></a> Güldü mü Hüseyin Abi? Birgül Abla onun yanındaydı. O bana bakmadı, Hüseyin Abi’ye baktı. Elini tuttu. Sonra... <em>Pata pata pata...</em> Hüseyin Abi ile Birgül Abla uçmaya başladı. Ayşelerin balkonuna uçmaya başladılar. Havadaydılar... Perde kapandı. Mandallar yere döküldü. Ayşe’nin babası bağırdı, “Banyoya! Banyoya!”</p>

      <p>Her şey hızlandı. Anneanne mandalları toplamaya çalıştı. Ayşe’nin annesi bağırdı:</p>

      <div style="display:none;">
        <a id="GBS.0298.05"></a>
      </div>

      <p>“Anne bırak onları! Bırak anne! Banyoya!”</p>

      <p>Ayşe ağlamaya başladı. Hiç ses çıkmıyordu ama. Ben duruyordum. İkimiz de babasına baktık. Bize bağırıyorlardı:</p>

      <p>“Banyoya! Banyoya!”</p>

      <p>Biz hiç kıpırdamadık. Ben Ayşe’nin elini tuttum:</p>

      <p>“Bu gece kuğuları kurtarmalıyız. Hüseyin Abi’yle Birgül Abla yere konmadan.”</p>

      <p>Ayşe’nin ağzı kocaman açıktı, ağlıyordu ama ses çıkmıyordu hiç. Başını salladı.<a id="GBS.0299.01"></a> İkimiz de babasına baktık. O hâlâ bağırıyordu:</p>

      <p>“Ne bekliyorsunuz! Banyoya!”</p>

      <p>Ayşe’nin elini bırakmadım. Çünkü biz babası yüzünden çok utandık. İnsan başkası kötü bir şey yapınca utanır, öyle utandık. Devrimciler uçabilir ama. Ayşe’nin babası onu bilmiyor tabii. Ama yukarılara uçmaları için, vurulmamaları için bizim de kuğuları kurtarmamız lazım. Onu hiç bilmiyor buradakiler. Ayşe biliyor<a id="GBS.0299.02"></a> ama. Ben onun elini hiç bırakmam artık. Çünkü ağlayınca hiç ses çıkmadı ondan.</p>
    </section>
  </section>

  <div style="display:none;">
    <a id="GBS.0299.03"></a>
  </div>
</body>
</html>
