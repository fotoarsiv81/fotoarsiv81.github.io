<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Devir</title>
  <link href="../Styles/main.css" rel="stylesheet" type="text/css" />
</head>

<body class="chapter" xmlns:epub="http://www.idpf.org/2007/ops" epub:type="chapter">
  <div style="display:none;">
    <a id="GBS.0134.01"></a>
  </div>

  <section class="container">
    <h2>Ulus, Birlikte Yaşama Arzusunda Olan Bireylerden Oluşur</h2>

    <section class="voice2">
      <p>Babamla mahalleye yürürken, yokuşu çıkarken ben tozlara topraklara tekme attım. Babam, “Tozutma oğlum!” dedi iki kere. Ayşe’nin annesinin sildiği eski tozların pabuçlarıma gelmesi lazım. Yoksa Gökhan, Hamit filan anlarlar konsere gittiğimi. Ayşe’nin annesi çiçekli peçeteye şokellalı ekmek sardı verdi. “Yemedin sen, al bakalım evde<a id="GBS.0134.02"></a> yersin,” dedi. Annem sarıldı bana eve gelince. Çok sıktı, “Kurban olurum ben sana,” dedi. Sonra gözleri ıslakken güldü, “Ne yedin? Uyudun mu?” diye sordu. Ben şokellalı ekmeği verince peçeteyi çıkardı. Yağlanmış biraz peçete. Ama annem onu kat yerlerinden yeniden katladı, rafa koydu. Ben şokellalı ekmeği yemedim, anneme getirdim. “Hüseyin Abi nerde?” dedim anneme. Annem arkasını döndü.</p>

      <p class="lvl1">Hamitler,<a id="GBS.0134.03"></a> Gökhanlar beni çağırdılar:</p>

      <p>“Aliii! Gelsene dışarı!”</p>

      <p>Ben top oynayacağız sandım. Meğer oynamayacakmışız. “Hüseyin Abi nerde?” dedim onlara da. Çünkü İbelo çakmağı vermem lazım ona. “Kafası bozuk onun biraz,” dedi Gökhan. Sigara içiyor o. Büyüdüğü için, bir de devrimci abiler içtiği için. Abisi ona bıçak vermişti geçende, onu da taşıyor hep. “İpekböcekleri koza yaptı mı senin?” dedim. “Ne<a id="GBS.0134.04"></a> ipekböceği be!” dedi, “Boş ver şimdi ipekböceğini, önemli işlerimiz var.” Arsaya gittik. Gökhan benim omzuma kolunu koydu yine:</p>

      <p>“Neredeydin sen?”</p>

      <p>“Hiiç...”</p>

      <p>“O zengin evinde kalmışsın.”</p>

      <p>“Zengin değil onlar. Az zengin.”</p>

      <p>Bir şey olmuş ben yokken. Herkes başka türlü olmuş. Çocukların hepsi devrimci abi gibi yürüyor. Ellerini ceplerine sokuyorlar, kaşlarını çatıyorlar. Gökhan dedi<a id="GBS.0134.05"></a> ki:</p>

      <p>“Sen yokken bir karar aldık. Eylem koyacağız.”</p>

      <p>Sesini büyük abi gibi yapıyor:</p>

      <p>“Bütün arkadaşlar. İki gündür yoğurt kaplarını topluyoruz. Plastik olanlar var ya beyaz, onlar. Bütün çocuklar, hep birlikte. Ankara’da hurda lastik satmak yasaklanmış, hiç lastik yok anasını satayım! Biz de çöplerden kapları topladık, lokantalardan aldık, bulduk yani bir sürü...”</p>

      <p>Ben Ayşelerdeyken<a id="GBS.0135.01"></a> sanki mahallede çok zaman geçmiş gibi. Zaman bizim mahallede Kurtuluş’takinden daha çok geçmiş.</p>

      <p>“Ali duydun mu oğlum?”</p>

      <p>Diğer çocuklar da olduğu için iplerimi çıkaramadım. Gökhan çocuklara baktı, sonra bana baktı yine. Zorla söyledim o zaman ben:</p>

      <p>“Hüseyin Abi biliyor mu?”</p>

      <p>“Hayır oğlum, öz gücümüzle yaparız işte. Mahir Çayan gibi!”</p>

      <p>Ben hiçbir şey söylemeden uzun bakınca Gökhan<a id="GBS.0135.02"></a> sinirlendi. Ben insanlara öyle bakınca sinirlenirler:</p>

      <p>“Eee amma uzattın be Ali! Var mısın yok musun?!”</p>

      <p>Bütün çocuklar bana bakınca ben cebimde iplerimi tuttum. Gözümü kapamak istedim. Sanki gözümü kapayınca konsere geri döneceğim gibi geldi. “Keşke orada olsam şimdi,” dedim içimden, öyle dedim diye utandım hemen. Hamit de sigara içmeye çalışıyor. İçemiyor. Ben Gökhan’a baktım, “evet” gibi<a id="GBS.0135.03"></a> başımı salladım. O zaman güldü, sırtıma vurdu:</p>

      <p>“Ben dedim oğlum size! ‘Öyle sessiz durduğuna bakmayın, Ali yiğittir,’ dedim oğlum! Helal lan!”</p>

      <p>Çocuklar hiç gülmedi. Hepsi ben yokken büyümüş galiba. Ben Gökhan’a kuğuları anlatacaktım, kuğu kâğıtlarını okudum dün gece, anladım, onu anlatacaktım. Ama şimdi artık onlar başka türlüler. Ben başka türlüyüm. Konuşsam da dinlemezler artık beni<a id="GBS.0135.04"></a> burada.</p>

      <p>Gökhan, eliyle çök çök yaptı. Abiler toplantı yapınca yere çöküyorlar ya, öyle. Sigarasını avucunun içinde tutmaya çalışıyor. Sigaraya orta parmağıyla vurmayı öğrenmiş, külünü düşürüyor. Sabah yapacakmışız eylemi. Otobüs, aşağı mahalleyle bizim mahalle arasında durunca. Otobüs daha ilk geldiğinde, boşken. “Tamam,” dedim ben. Sonra akşam oldu. Kimse söylemiyor Hüseyin Abi’ nin yerini.<a id="GBS.0135.05"></a> Annemle babam hiç konuşmuyor. Niye, anlamadım. Akşam yemeğinden sonra annem şokellalı ekmeği üçe böldü. Beraber yedik. Babam, “Ne biçim bir şeymiş bu yahu?” dedi. Yerken güldü. Üç kere sordu:</p>

      <p>“Neymiş bunun adı?”</p>

      <p>Annem, “Çukella,” dedi, sonra, “dedim ya, çukella!” dedi. Ben, “Şokella,” demedim. Nasıl olsa bir daha yemeyiz. Dama çıktım ben. Aa! Hüseyin Abi orada! Gökhanların evinde!.. Birgül<a id="GBS.0136.01"></a> Abla’yla duruyorlardı öyle odada. Mum yanıyor. Gökhanların amcası çatışmada öldüğü için onların fazladan odası var, Hüseyin Abi şimdi Birgül Abla’yla kalması gerektiği için bizim evde yatmıyor artık. Birgül Abla, Hüseyin Abi’nin saçını seviyor. Hüseyin Abi başını böyle iki elinin arasına almış öne eğilmiş. Niye öyle duruyor Hüseyin Abi? Hemen indim aşağı. Hiç ses çıkarmadan oraya gittim. Pencerenin<a id="GBS.0136.02"></a> altına oturdum. Cam açık olduğu için duydum onları. Hüseyin Abi başka sesle konuşuyordu:</p>

      <p>“Midem bulandı Birgül. Kan kokusu var burnumda. Sürekli midem bulanıyor...”</p>

      <p>“Sevgilim... Canım... Canım benim...”</p>

      <p>“‘Devrimciler olmasa Çorum, Maraş’a benzerdi,’ diyorlar ya, ulan Çorum buysa Maraş Katliamı neydi ki acaba! Faşistler çocukların gözlerini oymuştu Birgül. Ooof of!”</p>

      <p>“Biz kazanacağız<a id="GBS.0136.03"></a> sonunda Hüseyin, böyle düşün. Bunların hesabı sorulacak. Böyle düşün.”</p>

      <p>“Ben artık düşünemiyorum Birgül. Senden başkasına söyleyemem; benim kafam çalışmıyor artık. Eskisi gibi değil.”</p>

      <p>“Saçmalama! Yok öyle bir şey! Unut bunları! Yarın yeni bir gün olacak. Hazırlanacağız. Vahşeti tırmandırıyorlar ama halk, ‘Savaş kabulümüzdür,’ dediğine göre sen de toparla kendini. Sevgilim benim...”</p>

      <p class="lvl1"><a id="GBS.0136.04"></a>Hüseyin Abi’nin sümükleri aktı. Hani insan ağlarken sümükleri boğazına akar ya ılık gibi, tatlı gibi, öyle oldu ona, anladım ben. Sonra yumruk vurdu dizine. Çok konuştu:</p>

      <p class="lvl1">“Birgül hatırlıyor musun? Giresun’da Gerilla Zeki’yle başımıza gelenleri anlatmıştım. Gökçeali köyündeki o amca... Bizimle gurur duyuyordu adam. Zeki Abi bir buçuk saat fındıktaki sömürüyü anlatmıştı da sonra amca bizi zorla<a id="GBS.0136.05"></a> evine götürmüştü. O takvimi gösterdi, ‘Okuyun bakalım!’, ‘Ula okusanıza!’ Böyle bağırıyor. Takvim eski, 1968’in. Bir günü işaretlemiş kurşunkalemle, yazmış: ‘Hüseyin Cevahir, Nahit Töre, Ziya Yılmaz bugün geldiler.’ ‘Sizden önceki devrimci abilerinizin oturduğu yerde oturuyorsunuz,’ dediğinde ne burulmuştu içimiz! Amcayla ayran içip ağlamıştık. Ne saçma!”</p>

      <p class="lvl1">Hüseyin Cevahir... Onu biliyorum ben.<a id="GBS.0137.01"></a> Ulaş, bir de Mahir’le arkadaştı o. Onların hepsini öldürdüler. Hüseyin Abilerden önceki devrimci abiler onlar. Ama karıştırıyorum ben hangisi nerede ölmüştü. Unutmamam lazım benim. Unutmamam lazım...</p>

      <p class="lvl1">“Yine orada bak Zeki Abi slogan attırıyor: ‘Kahrolsun oligarşi!’ Önde bir adam bağırıp duruyor: ‘Kahrolsun Aligarısı!’ Adamın sinir olduğu bir Ali var, Ali’nin ‘garısı’ kahrolsun yani. Artık ne<a id="GBS.0137.02"></a> düşünüyorsa! Sonra çıktı geldi Ali’nin kendisi. Bir kavga! Oligarşi ile Aligarısı ayırt edilene kadar en etkin teorik eğitimi yaptık Birgül. Ne güldük o gün... Herkes gülerken durup bir an bütün arkadaşlara bakıp, ‘İşte yaşamak bu!’ demiştim. Yüzünü dağdan gelen suya tutmak gibi. Bir de bizim bu Baltalı Deli Hasan Dayı var ya Keçiören tarafında. Sen duymuş muydun onu? Mahirler aranırken bu bir binbaşıya,<a id="GBS.0137.03"></a> almış eline baltayı, “Bana bak binbaşı, baltayı kafana bir geçiririm iki binbaşı yaparım senden! Bırakın o çocukların peşini!” demiş. Ona da gülmüştük çok.”</p>

      <p class="lvl1">Hüseyin Abi güldüklerini anlatıyor ama hiç gülmüyor. Birgül Abla yüzünden mi böyle oldu acaba? Eskiden hiç böyle olmazdı Hüseyin Abi. Çünkü kızlar insanın kafasını karıştırabilir.</p>

      <p class="lvl1">“Uşak’ı anlattım mı ben sana, Büyükkayalı köyünü? Kadınların<a id="GBS.0137.04"></a> birbirine bağırışı var: ‘Komine girmemişsin ya kuyz!’ ‘Komin’ de ‘komin’... Ne sevdiler komünizmi! ‘Sen bize Lenin, Marksist anlatma voyn! Komin anlat da dinleyek!’ Hep böyle. Orada epey çam diktik köy yoluna. Yolun adını ‘Sevgi Yolu’ koyduk diye köylü kadınlar ne gülüştü. Sonra bir sabah tarlaya giderken hep beraber, o yolda bir genç kız, sabaha karşı daha, gök hep eflatun, kız işte o türküyü<a id="GBS.0137.05"></a> söylemişti: ‘<em>Hele Ulaş’a Ulaş’a / Ulaş benzerdi güneşe / Ulaş kardaş can veriyor / Yüreğim düştü ateşe...</em>’ diye. Oy anam oy! Ne ses! Türkü bitti. Sessizlik. Kalbim taşıyor. Sanki bütün dünya bir olmuş. O kız bana bağırdı: ‘Hüseyin Abi, bu devrim işi insanın içinden gelecek, he mi?! Yoksa tadı yok!’ Saf iyilik. Onu hissettim. Anladın mı Birgül? Çünkü ben anlamadım! Nasıl olur da hem bunca iyilik<a id="GBS.0138.01"></a> hem bu kadar kötülük aynı yerde olur Birgül, anlamadım ben!”</p>

      <p class="lvl1">Ben ağlamadım da... Hüseyin Abi bana uçurtma yaptığında, sonra uçurtma karanlıkta kaybolduğunda olduğum gibi oldum yine. Birgül Abla galiba Hüseyin Abi’ye sarıldı. Çünkü Hüseyin Abi’nin sesi boğuk çıktı:</p>

      <p class="lvl1">“Ben bu sefer de Fatsa’ya gidiyorum Birgül... Bütün şehri toplamışlar, işkenceden geçiriyorlar. Bizimkiler dağ köylerine çıkmış.<a id="GBS.0138.02"></a> Artık başka çare yok. Hayat kurmamıza izin vermediler, vuruşmaktan başka çare bırakmadılar.”</p>

      <p class="lvl1">İkisinin nefeslerini duydum. Gizlice baktım. Hüseyin Abi, Birgül Abla’yı öptü. Ağzından öptü. Sonra boynundan öptü. Filmlerdeki gibi. Sonra bakmadım artık. Çünkü o ayıp bir şey. Ama güzel de bir şey. Hüseyin Abi ile Birgül Abla yaptığına göre çok güzel bir şey. Kesin devrimci bir şey. Hiç ayıp değil<a id="GBS.0138.03"></a> yani aslında.</p>

      <p class="lvl1">“Aliiii!”</p>

      <p>Sabah olunca fısıldayarak bağırdı Gökhan kapının önünde. Babam ekmekle zeytin yiyordu. “Kibrit kutusu kadar peynir” yemiyordu. Ekmekle zeytin de güzel ki zaten. Hemen çıktım dışarı. Çocukların hepsi gelmiş. Yoğurt kaplarını torbalara koymuşlar. Hamit, Gökhan’a, “Bu Birinci iyi değil be abi, Bafra olsa,” dedi. Sanki ne zaman içmeye başlamış ki! Gökhan aşağı mahalleye<a id="GBS.0138.04"></a> yürürken anlattı:</p>

      <p>“Hüseyin Abi, Çorum’dan dönünce konuşma yaptı. Sen yoktun tabii, o zengin evinde kalmışsın ya!.. Neyse. Dedi ki, ‘Bütün güçlerimizle hücum etmeliyiz,’ dedi. ‘Bu düzen değişmeli anasını satayım!’ dedi. Anasını satayım, da dedi! Güldük biz de, o gülmedi. O bir tuhaf olmuş. Ondan karar verdik biz. Abilere moral olsun diye yani. 702 tane yoğurt kapı topladık oğlum!”</p>

      <p>Sabah<a id="GBS.0138.05"></a> çok erkendi daha. Hava eflatun gibiydi. Hüseyin Abi’nin anlattığı gibi. Hamit gelip bana sarıldı. Gökhan gülüyordu. Dev gibi kara torbalar var sırtımızda. Yokuş aşağı yürüyünce hepimiz neşeli olduk. Çünkü <em>lap lap lap</em> ses çıkıyordu ayaklarımızdan, torbalar <em>şap şap şap</em> ediyordu hopladıkça. Önce ayaklarımızın sesi karışıktı, sonra hep birlikte aynı ses olduk, <em>lap lap lap! Şap şap şap!</em> Bizden başka<a id="GBS.0139.01"></a> kimse yoktu sokakta. Gökhan önümüze geçti, geri geri yürüdü, gülerek başladı söylemeye. Az sesle söyledik kimse uyanmasın diye:</p>

      <p>“<em>Hey Dev-Gençli hey Dev-Gençli / Savaş vakti yaklaştı / Al silahı vur beline / Emperyalizme karşı... Deniz Gezmiş, Mahir Çayan / Devrim için öldüler / Devrimciler ölür ama / Devrimler durmaz sürer.</em>”</p>

      <p>O zaman ben anladım. Hüseyin Abi gece demişti ya, “dağdan gelen<a id="GBS.0139.02"></a> su gibi” demişti ya, anladım onu ben. Çok güzel bir şey bu. Beraber yürümek çok güzel bir şey. Sanki kalbi kocaman oluyor insanın. Göğsünün orası işte, dev gibi oluyor. Zaten işte Dev-Genç oradan geliyor.</p>

      <p class="lvl1">Çöp bidonlarının oraya sipere yattık. Sonra Gökhan’ın anlattığı gibi yaptık. Herkes ikişerli çıkıp yoğurt kaplarını yola yığdı. Otobüs göründü aşağıdan. Gökhan bağırdı:</p>

      <p>“Ali! Yak oğlum<a id="GBS.0139.03"></a> yak!”</p>

      <p>O zaman ben çıkıp yaktım yoğurt kaplarını. Önce <em>fıss</em> diye karardı beyaz plastik, sonra hep birlikte yanmaya başlayınca:</p>

      <p>“Aliii! Geliyor! Otobüs geliyor! Kaç geri!”</p>

      <p>Ne biçim yanıyor yoğurt kapları! Sanki lastik yakmışsın kadar yanıyor. Bir de tütüyor pis pis, lastik gibi aynı. Biz slogan attık hemen, ben bağırmadım da herkes bağırdı:</p>

      <p>“Hüseyin, Mahir, Ulaş! Kurtuluşa kadar<a id="GBS.0139.04"></a> savaş!”</p>

      <p>Sonra tepeye geri koşmaya başladık. Gökhan, “Dağınık koşun ulan!” diye bağırdı. Herkes ayrı ayrı koştu. Sonra tepede buluştuk. Dönüp baktık ki...</p>

      <p>“Otobüs devrildi lan!”</p>

      <p>“Oğlum otobüsü devirdik!”</p>

      <p>Güldük çok. Gökhan önümüze geçti. “Devrim andı içelim lan!” dedi. Sonra da bütün çocuklar hazır ol yaptı. Gökhan sordu:</p>

      <p>“Ezberinizde mi lan?”</p>

      <p>“Tabii oğlum,” diye bağırdılar,<a id="GBS.0139.05"></a> devrim andı içtiler:</p>

      <p>“Biz devrimciler olarak... Emperyalizme karşı, kanımızın son damlasına, tüfeğimizin son mermisine kadar, usanmadan savaşacağımıza, ant içeriz! Ant içeriz! Ant içeriz!”</p>

      <p>Biz gülecektik ama Gökhan, “Durun!” dedi, “Daha bitmedi”:</p>

      <p>“Bu uğurdaaa ölüüüm nereden gelirse gelsiiin... savaş sloganlarımız kulaktan kulağa yayılacaksa... silahlarımız elden ele geçecekse... ve<a id="GBS.0140.01"></a> başkaları mitralyöz sesleriyle ve zafer ve savaş naralarıyla cenazelerimize ağıt yakacaklarsa... Ölüüüm! Hoş geldi, sefa geldiiii!”</p>

      <p>Burasını bilmiyorduk biz. Ama Gökhan şef gibi olduğu için aniden, herkes söylemeye çalıştı. Tam söyleyemedik. Herkes birbirine bakıyordu. İşte tam o sırada Gökhan, “Ölüüüm... Hoş geldi, sefa geldiiii!” diye bağırır bağırmaz işte, Hüseyin Abi’yi gördüm. Bilmiyorum<a id="GBS.0140.02"></a> nereden geldi, aniden geldi. Gökhan’ın kafasına bir vurdu! Gerçekten vurdu, şakadan değil yani:</p>

      <p>“Ne diyorsun len sen Allah’ın manyağı! Ne ölümü?! Ne hoş gelmesi sefa getirmesi!? Nerden öğrendiniz lan bunu?”</p>

      <p>Gökhan, “Abi! Abi!” dedi ama Hüseyin Abi yabancı gibi oldu. Çok kızdı:</p>

      <p>“Ne mitralyözü ulan anasını satayım! Çocuksunuz oğlum siz! Savaş narası ne!”</p>

      <p>Hüseyin Abi, Gökhan’a öyle<a id="GBS.0140.03"></a> bağırınca herkes ölmüş gibi sessiz oldu. Sonra Hüseyin Abi durdu. Aniden durdu. Bana baktı. Gözlerinin altı siyah olmuş Hüseyin Abi’nin. Gökhan yerde ağlıyordu:</p>

      <p>“Abi biz sizin için eylem yaptık abi! Kurban olurum Hüseyin Abi!”</p>

      <p>Hüseyin Abi bana bakıyordu hâlâ. “Ali!” dedi. Ben kaçtım. Koştum ben. Çok koştum. Buralarım, göğsümün orası işte, dar olana kadar koştum. Cüce kadar kaldım. İbelo<a id="GBS.0140.04"></a> çakmağı veremem artık Hüseyin Abi’ye. Sonra mı veririm belki yoksa? Keşke Ayşe olsaydı şimdi...</p>
    </section>

    <h2>Meclis’te Ulusumuzun Temsilcileri Bulunur</h2>

    <section class="voice1">
      <p>Karakolun bahçesinde duruyoruz annemle. Kapıdan girmedik. Evden çıkmadan önce annemle babam dişlerinin arasından konuşarak kavga ettiler:</p>

      <p>“Aydın Allah’ını seversen başka yerde dut mu yok! İlla niye karakoldan alınsın canım?!”</p>

      <p>“Sevgi, içeri<a id="GBS.0140.05"></a> girmeden bahçeden alıp geçeceksiniz.”</p>

      <p>“Ben alamam Aydın.”</p>

      <p>“Devrimci incilerin mi dökülür Sevgi?”</p>

      <p>Annem konuşmadı hiç.</p>

      <p class="lvl1">Biz annemle duruyoruz karakolun kapısında şimdi. Annem sigara yaktı:</p>

      <p>“Haydi, git iste bakalım Ayşe!”</p>

      <p>Birazdan, dut yapraklarını alınca yani, ben onunla Meclis’e gideceğim. Çünkü çok ağladım gitmek için. Zaten anneannem de uyanmadı bu sabah. Odasından, “Iııh!..<a id="GBS.0141.01"></a> Ih!..” diye ses geldi. Konserden geldiğimizden beri çıkmadı odasından. Yeni alınan muz likörünü odasına sakladı, radyo dinledi hep. Annem de babama kaşlarını kaldırıp baktı:</p>

      <p>“Annemin canı sıkkın. Alır mısın Ayşe’yi ben mi alayım?” dedi. Babam, “Seninle gelsin. Ben Ali’yi babasına götürüyorum zaten daireye,” dedi. Babamın “zaten canı sıkkın”. Dün gece Ordu’yla konuştu, dedemle. “Kötü şeyler<a id="GBS.0141.02"></a> oluyormuş” orada. Babam, dedeme, “Baba çıkma dışarı pek bugünlerde,” dedi. Telefonu kapatınca anneme, “Ne yapsak Sevgi? ‘Kalbim sıkışıp duruyor,’ filan diyor. Babamı buraya mı getirtsek acaba?” dedi. Annem ona cevap vermedi. Dedemin “kalbi” var.</p>

      <p class="lvl1">Ben beslenme çantamı aldım yanıma. Gece Ali’yle ipekböceklerini içine koymuştuk. Anneme söylemedim ama. Ağladım beslenme çantamı yanıma alacağım diye.<a id="GBS.0141.03"></a> O da, “Aman iyi tamam al,” dedi. Annem yeni ayakkabılarını giydi yine. Bant yapıştırdı ayağının arkasına. Hep birlikte dışarı çıktık. Babamla Ali gittiler hızlı hızlı. Ali bana baktı giderken. Ben ona el salladım. Beraber gidecektik ama onun karakola gelmemesi lazım, anladım ben. Çünkü Ali kuğu kâğıtlarını okuduğu gece, biz pencereden karakola bakınca, anladım ben, ona karakolda ne yapacaklarını.<a id="GBS.0141.04"></a> O yüzden dedim ki, “Ben alırım!” dedim. Annem sigarasını bir daha içti:</p>

      <p>“E hadi Ayşe, iste işte içeriden. Al yaprakları gidelim!”</p>

      <p>Annem gelmiyor benimle karakolun bahçesine. Polis dışarı çıktı. “Dut yaprağı alabilir miyim?” dedim. O beni kucağına aldı, ben dut yapraklarını kopardım daldan. Annem bize niye hiç bakmıyor?</p>

      <p>Tam o anda işte içeriden yine o ses geldi, dün geceki ses geldi:</p>

      <div style="display:none;">
        <a id="GBS.0141.05"></a>
      </div>

      <p>“<em>Sen yıldız ol ben yumruk / Fatsa’da buluşalım...”</em></p>

      <p>Sonra, “Ahhh!” deyip kesildi ses, başka adamlar bağırdı. Polis güldü:</p>

      <p>“Oyun oynuyorlar abiler!” dedi. Ben gülmedim... Annem, “Haydi Ayşe!” dedi, “Haydi kızım!” Annem yürümeye başladı, durmadı. Ben yaprakları avuçladım. Yoldum yoldum. Bırakmayacağım onlara hiç yaprak. Hepsini bizim ipekböceklerimiz yiyecek. Teşekkür etmedim, kaçtım hemen.</p>

      <div style="display:none;">
        <a id="GBS.0142.01"></a>
      </div>

      <p>Sonra ben koştum anneme. Hızlı hızlı yürüdük. Annem durdu, sigarayı attı yere, bana parmağını salladı:</p>

      <p>“Bak Ayşe, bir daha hiç... Bir daha asla...”</p>

      <p>Çok sinirlendi annem. Bana sinirlenmedi, her şeye sinirlendi, anladım ben.</p>

      <p class="lvl1">Annem yolda dudaklarını açmadan o şarkıyı söyledi hep:</p>

      <p>“<em>Adam öldürmeyi bre Hasan, oyun mu sandın?</em>”</p>

      <p>Ama bilmedi söylediğini. Bilmeden söyledi yani. Ben<a id="GBS.0142.02"></a> o şarkıyı biliyorum. “Mezar taşlarını koyun mu sandın?” var onun içinde. Sonunda Hasan galiba tabanca sıkıyor, o zaman bağırılır:</p>

      <p>“<em>Dağlar inlesin! Drama mahpusunda bre Hasan dostlar dinlesin!</em>”</p>

      <p>Ama orası Meclis’in kapısına denk geldiği için söylemedi annem.</p>

      <p class="lvl2">Bugün annem hiç arşive inmezse çok fena olur. O zaman ipekböceklerini koyamam, Ali de çok üzülür. Biz üzülürüz yani. Allah’ım ne<a id="GBS.0142.03"></a> olursun annem arşive insin bugün! Öğle yemeği zamanı bile geldi, daha hiç arşive inmedi. Allah’ım ne olursun!</p>

      <p>Biz öğle yemeğine gittik. Esas büyük lokantaya gittik. Orada <em>CeSeOo</em>’daki gibi ihtiyar adamlar var. Onların masasının yanına oturduk. Onlar yavaş yavaş yer. Yüzleri parlak olur, bir de dimdik yürürler. Çünkü senatör onlar. “Senatör” deyince benim gözümün önüne lunaparkta atlıkarıncaya<a id="GBS.0142.04"></a> binerken geçilen, dönen demirler var, onlar geliyor. <em>Tör tör tör</em> gibi olduğu için. Ali olsaydı anlardı, başkası anlamaz.</p>

      <p class="lvl1">O amcaların hepsinin önünde enginar var. Enginarları tabakta döndüre döndüre yiyorlar:</p>

      <p>“Azizim, kaçıncı tur oldu şimdi Reisicumhur seçiminde?”</p>

      <p>“112. turdayız üstat.”</p>

      <p>“Partiler arası uzlaşma turları da bir işe yaramayacak. Boşuna uğraşıyorlar; darbe geliyor.”</p>

      <div style="display:none;">
        <a id="GBS.0142.05"></a>
      </div>

      <p>“Tabii Demirel ocak ayında öyle demeseydi Amerikalılar darbeye destek vermezdi.”</p>

      <p>“Ne demeseydi efendim?”</p>

      <p>“Canım dedi ya, ‘Türkiye’deki Amerikan üslerini bizim iznimiz olmadan başka amaçlar için kullanamazsınız.’ Amerikalılar Süleyman Bey’i o vakit gözden çıkardı. Ordu’nun eli böylece kuvvetlendi. Hayır ne olacaksa olsun da.”</p>

      <p>“Hayırlısı.”</p>

      <p>Amcalar enginarlarını tabaklarında çevirirken<a id="GBS.0143.01"></a> kızdı:</p>

      <p>“Benimki çok kılçıklı çıktı... Sizinki nasıl efendim?”</p>

      <p class="lvl2">Kimse kuğulardan konuşmadı. Belki konuşurlar diye dinledim, demediler bir şey... Lokantanın camları o kadar büyük, o kadar büyük ki aslında açsalar Ankara’nın bütün kelebekleri girebilir buraya...</p>

      <p class="lvl1">Yemekten sonra annemin çalışma masasına gittik. Onun canı çok sıkılıyor. Anneannem gibi yapıyor, “Aaaah! Ah!” Bilmiyorlar ama<a id="GBS.0143.02"></a> ikisi de aynı şeyi yapıyor aslında. Sonra aniden kalktı. “Hadi gel mikrofilme gidelim Ayşe,” dedi. Ben beslenme çantamı yanıma aldım hemen. Annem orta bahçede sigara içti önce.</p>

      <p>“Niye taşıyıp duruyorsun beslenme çantanı?”</p>

      <p>“Hiiç!”</p>

      <p>“Nasıldı dün konser?”</p>

      <p>“Anne, insan müzik dinleyince kolları büyür gibi olur mu?”</p>

      <p>Bir şey demedi annem.</p>

      <p>Sonra biz Muzaffer Abi’nin yanına gittik.<a id="GBS.0143.03"></a> Artık onu biraz seviyoruz gibi bir şey galiba. Muzaffer Abi yazı yazıyordu. Annem onun masasına eğildi, yazdığını okudu:</p>

      <p class="lvl1"><em>“... gelişigüzel sorular sormam, istifham çıkarılmaması gereken şeylere dair nezaketimden ötürü tazim durulması gerekli şeylere dair soru çıkarmam, Allah</em>’<em>ın sevmediği ve Resulullah (sav)</em>’<em>ın hoşlanmadığı, yasakladığı bir keyfiyettir. İnanan mümin, 20. asırdaki mümin, bilhassa<a id="GBS.0143.04"></a> içinde yaşadığı devirde soru soruyor, çeşitli meseleleri kurcalıyor ve istifham çıkarıyor ondan, ben de yapayım yoluna girersem baş aşağı gider yıkılırım.”</em></p>

      <p>Annem güldü:</p>

      <p>“Soru sorunca baş aşağı mı gidiliyormuş? Nedir bu Muzaffer?”</p>

      <p>“Pek tutulan bir hocanın verdiği vaazın ses kaydı Sevgi Hanım. Talebelerinden bazı arkadaşlar rica etti de deşifresini yapıyorum.”</p>

      <p>“Bu kadar gerici şeylerle<a id="GBS.0143.05"></a> senin bir ilgin olamazdı zaten.”</p>

      <p>“Aslında gericilik derken Sevgi Hanım–”</p>

      <p>“Biz memleket yangın yeri, ne yapacağız, diye düşünürken bazıları da böyle işte soru sormadan, sordurmadan, olandan bitenden eteğini çekip hayatta kalmaya bakıyor, değil mi? Akıllılar! Çok akıllılar! Tam taşralı pusuculuğu!”</p>

      <p>“Biraz haksızlık etmiyor musunuz Sevgi Hanım? Sonuçta hoca, hadislerden örnekler vererek–”</p>

      <div style="display:none;">
        <a id="GBS.0144.01"></a>
      </div>

      <p>“Ya bırak Allah aşkına! Bizim 68’li bir abimiz vardı, derdi ki, ‘Bizim peygamber başlangıçta Dev-Gençliymiş!’ Ama bu hocalar öyle bir anlatıyor ki!.. Neyse ne, başka bir şey sormaya geldim ben sana.”</p>

      <p>“Buyurun Sevgi Hanım.”</p>

      <p>“Muzaffer, benim bir saat kadar işim var. Ayşe seninle burada kalabilir mi? Müdür beye söyleyemedim çıkacağımı, Ayşe’yi görmesin ortalıklarda kütüphanedekiler.”</p>

      <div style="display:none;">
        <a id="GBS.0144.02"></a>
      </div>

      <p class="lvl1">Annem bana söylemedi ki! Söylememişti gideceğini! Annem yeni ayakkabılarını giydiği zaman anlamıştım zaten ben. Önder Amca’yla buluşmaya gidecek o.</p>

      <p class="lvl1">Muzaffer Abi’yle kalınca hemen sıkıldım, masasına tekme atınca biraz:</p>

      <p>“Ne yapalım seninle küçükhanım?”</p>

      <p>“Arşive gidelim!”</p>

      <p>“Nedenmiş o?”</p>

      <p>“Ben orayı çok seviyorum. Saklambaç oynayalım.”</p>

      <p>“Beslenme çantanı bırak burada istersen.”</p>

      <div style="display:none;">
        <a id="GBS.0144.03"></a>
      </div>

      <p>“Hayır!”</p>

      <p>Arşive gidince ben onu kandırdım. O “bir-ki-üç” sayarken ben hemen beslenme çantamdan yaprakları, ipekböceklerini çıkardım <em>Hafta Sonu</em>’ların arkasına koydum. O zaman annemin koyduğu sarı zarfları da gördüm. Bir tanesini çabucak açıp baktım. Aaaa! Meğerse onların içinde... Muzaffer Abi bana seslenince hemen yerine koydum onları. İpekböceklerine de, “Uslu durun! Sakın ses çıkarmayın!”<a id="GBS.0144.04"></a> dedim. Hepsi dut yapraklarının üzerinde başlarını kaldıra kaldıra beni dinledi. Sonra da yaprakların üzerinde durdular. Muzaffer Abi beni orada bulmasın diye koşunca ortaya çıktım zaten. Muzaffer Abi beni buldu diye çok sevindi, mirkofilme geri gittik. Annem de geldi hemen. Yüzü kırmızı olmuş onun, terlemiş. Koşmuş galiba.</p>

      <p>“Ne yaptınız Muzaffer Abi’yle,” diye sorunca, ben de, “Arşivde saklambaç<a id="GBS.0144.05"></a> oynadık,” deyince annem gözlerini açtı, beni kollarımdan tuttu:</p>

      <p>“Ne yaptı sana? Bir şey yaptı mı yoksa?!”</p>

      <p>Ben anlamadım, “Saklambaç oynadık,” dedim. Muzaffer Abi mirkofilmin kapısındaymış meğerse, annemi duydu. Başını iki yana salladı, arkasını döndü gitti. Ben yine anlamadım. Annem, “Tü Allah kahretsin! Muzaffer yanlış anladın!” dedi. Muzaffer Abi geri çıkmadı. Annem beni elimden tuttu,<a id="GBS.0145.01"></a> kütüphaneye gittik. Sonra bir daha sordu, “Bir şey yaptı mı?” diye, “Anlamadım ki!” diye bağırdım ben de. “Neyse tamam,” dedi annem. Anlamadım hiçbir şey.</p>

      <p>Anneme ipekböceklerini söyleyecektim aslında ama söylemedim. Çünkü o biraz garip artık. Annem değil gibi sanki. Eve dönerken, Meclis’ten çıkınca ayakkabılarının arkasına bastı, benimle hiç konuşmadı. Elini bırakacak gibi yapınca bile fark<a id="GBS.0145.02"></a> etmedi annem. Üzüldüm ben biraz. Ali olsaydı keşke... Ama Ali kelebekleri duyunca çok sevinecek. Beni daha da çok sever artık.</p>
    </section>

    <h2>Ulus, Aynı Dili Paylaşır</h2>

    <section class="voice2">
      <p>“Seninle dolaşalım biz biraz.”</p>

      <p>Hüseyin Abi kapıda durdu, ellerini beline koydu, böyle dedi. Sert sert söyledi. Ben iplerimi çıkardım, baktım. Cevap vermedim. Annem, “Ali, bak ne diyor Hüseyin Abi’n! Seni gezmeye götürecekmiş!” dedi.</p>

      <div style="display:none;">
        <a id="GBS.0145.03"></a>
      </div>

      <p>“Ali!” dedi Hüseyin Abi yine. Ben iplerimi cebime koydum, başımı hiç kaldırmadım ama. Onun yanına gittim ama yüzüne bakmadım. O benim kafamı bacağına yapıştırdı yine, ben başımı silkeledim, bahçeye çıktım. Hüseyin Abi, anneme, “Abla biz Ali’yle gezeceğiz biraz. Merak etme,” dedi. Annem, Hüseyin Abi’ye az sesle söyledi ama ben duydum:</p>

      <p>“Usul usul söyle Hüseyin’im, kurban olayım.”</p>

      <p>Kapıda<a id="GBS.0145.04"></a> duruyordu Hüseyin Abi, güneş yüzüne vuruyordu. Benim içime bir his geldi. Sanki gözümle onun fotoğrafını çekmem gerek gibi bir his. Tam anlatamıyorum ama sanki bir anda çok büyümüşüm, çok sonra olmuş aniden, Hüseyin Abi’nin kapıda durmasını hatırlamışım gibi. Garip bir şey, tam anlatamıyorum. Sonra geçti zaten.</p>

      <p class="lvl1">Yokuştan aşağıya indik Hüseyin Abi’yle. <em>Pat pat pat</em> etti ayaklarımız. İkimiz de<a id="GBS.0145.05"></a> ellerimizi ceplerimize soktuk. Hüseyin Abi hiç konuşmadı ta inene kadar. Ben zaten hiç konuşmayacağım, karar verdim. Gökhan’a niye vurdu ki!</p>

      <p>Düze gelince durduk. Hüseyin Abi, “Nereye gidelim aslanım?” dedi. Ben bakmadım ona, ses de vermedim. “Kuğulu’ya gidelim mi Ali?” Kendine kendine konuştu o:</p>

      <p>“Gel haydi Kuğulu’ya gidelim.”</p>

      <p>Hüseyin Abi yavaş yavaş yürüdü. Hiç konuşmasa bile, hiç<a id="GBS.0146.01"></a> ses çıkarmasa bile yani, sanki göğsü konuşur onun, kıpırdar. Şimdi hiç kıpırdamıyor Hüseyin Abi’nin içi, duydum ben. Hiç ses çıkarmıyor kendi kendine bile. Bir şey oldu ona Çorum’da belki. Belki o da saklanmak istemiştir, öyle isteyince de utanmıştır. Çok ses olmuştur, başı ağrımıştır. Hüseyin Abi’nin elini tuttum. Ben buradayım Hüseyin Abi! Tek kalma! O da benim başımı sevdi, bacağına yapıştırdı<a id="GBS.0146.02"></a> beni biraz. Sonra bıraktı. Yürüdük yine. <em>Pat pat pat...</em></p>

      <p>“Yahu bizim bu uçurtma ne oldu Ali? Sonra gördün mü sen, nereye takılmış?”</p>

      <p>Ben omuzlarımı “bilmem” yaptım.</p>

      <p>“Bak sen şu uçurtmaya, uçup gitti özgürlüğüne kavuştu demek ki. Yaman uçurtmaymış!”</p>

      <p>Ben konuşmayınca Hüseyin Abi sordu yine:</p>

      <p>“E peki sana getirdiğim şu kırmızı teneke araba nerede? O da mı uçtu yoksa?”</p>

      <p>Ben elimle<a id="GBS.0146.03"></a> “boş ver” yaptım. Güldü o. Ben cebimdeki iplerle oynadım, Hüseyin Abi görmedi.</p>

      <p class="lvl1">Pastanenin önünde durduk. Hüseyin Abi cebindeki paralara baktı:</p>

      <p>“Gel len! Bir Ankara sarması ısmarlayayım sana.”</p>

      <p>İçeri girdik. İçerisi çok müthiş bir şey kokuyordu. Çatal bıçak sesleri vardı ve kadınlar konuşuyordu. Kimse bizim gibi değildi ama Hüseyin Abi olunca fark etmez, o zaman en güçlü biz olduğumuz<a id="GBS.0146.04"></a> için. Hüseyin Abi olunca sanki en güzel giyinmiş bizmişiz gibi olur.</p>

      <p>“Bana bir çay kardeş. Bu küçük delikanlıya da bir Ankara sarması... Limonata da içer misin Ali?”</p>

      <p>Sanki ben çocukmuşum gibi niye limonata içeyim ki!</p>

      <p>“Ben de çay!”</p>

      <p>“Öyle olsun, iki de çay.”</p>

      <p>Kollarım masaya yapıştı. Bu masalara “formika” denir, kahverengi olur formika. Babamın dairesindeki masalar da öğretmen<a id="GBS.0146.05"></a> masaları da bundan olur. Ankara sarması pastaymış meğerse! Hüseyin Abi, sigarasını dudağına kıstırdı, gözünü kıstı duman kaçmasın diye, pastayı ikiye kesti:</p>

      <p>“Haydi bakalım aslanım! Afiyet olsun!”</p>

      <p>Yanında peçete getirmişlerdi, ben peçeteyi anneme götürmek için cebime koydum. Pastanın yumuşak yeri var, yoğurt gibi gözüken, bir de ekmek gibi yeri var, sarı. İkisini de eşit almak gerekiyor<a id="GBS.0147.01"></a> herhalde çatala. Aldım, ağzıma götürünce bir şey koktu. Ayşe biliyor bu kokuları. Ama sanki annen başkasıyla konuşurken sen kucağında uyuyacakmışsın, o da elini sırtına koymuş, orada unutmuş kadar güzel bir şey. Ayşe yemiş midir acaba Ankara sarması? Çok ama çok güzel bir şey bu çünkü. O yumuşak, tatlı yoğurt gibi şey ağzımın içinde her yere bulaştı, gitmesin hemen diye yutmadım biraz. Hüseyin Abi<a id="GBS.0147.02"></a> konuşmaya başladı:</p>

      <p>“Ali, bak bugün seninle başka türlü konuşacağız aslanım. Çünkü artık sen büyüdün. Evet! Bugün ilan ediyorum ki sen delikanlı oldun artık!”</p>

      <p><em>Gulp</em> diye ses çıktı boğazımdan yutunca. Ben neden büyüdüm ki şimdi! Hüseyin Abi gülmeye çalışıyor ama gülemiyor da. Ciddi yapıyor, neşeli yapıyor. Yüzü karıştı Hüseyin Abi’nin.</p>

      <p>“Ali’m, bak öncelikle bu geçen günkü olayı bir konuşalım<a id="GBS.0147.03"></a> seninle. Tabii öyle yapmamam lazımdı...”</p>

      <p>Ben çatalı bıraktım, önüme baktım, iplerime bakmak istiyorum şimdi!</p>

      <p>“Ama bak şimdi aslanım, devrimcilik...”</p>

      <p>Sonra fısıldamaya başladı, pastanede olduğumuz için:</p>

      <p>“Devrimcilik, vurma kırma meselesi değildir. Otobüsü devirmek ne demek! Ya içinde senin gibi çocuklar olsa! Olmaz öyle! Devrimcilik yaşatmak, güzelleştirmek, iyileştirmek meselesidir.<a id="GBS.0147.04"></a> Tamam mı Ali? Şimdi böyle, biz elimizde böyle aletlerle dolaşıyoruz diye siz de tabii sanıyorsunuz ki... Öyle değil yani. ‘Devrim kanla yazılır’ filan, onlar şey değil yani. Devrim önce sabırla, sevgiyle, umutla, inançla yazılır. Yani tabii zamanı gelir, öyle bir zorunluluk olur... Neyse ya!”</p>

      <p>Kendi kendine sinirlendi Hüseyin Abi. Sigarasını hızlı hızlı içti artık:</p>

      <p>“Yemiyorsun. Sevmedin<a id="GBS.0147.05"></a> mi? Yesene.”</p>

      <p>Ben yeniden yemeye başladım. Şimdi artık büyük büyük yedim ki bitsin diye. Hüseyin Abi de tekrar konuştu:</p>

      <p>“Ali hani ben mahalleye ilk geldiğimde... kaç yaşındaydın sen acaba? Dört mü? Ali hatırlıyor musun sen o günleri? Unutma aslanım o günleri. O günler güzeldi. Su için yürüyüş yapmıştık da, sen de öğrenmişsin kitlenin durup koşmasını, yürüyüp durmasını, slogan atmasını filan.<a id="GBS.0148.01"></a> Mahalleye döndük, sen elinde oklava, bir ileri bir geri koşup duruyordun.”</p>

      <p>Hatırlamıyorum ama Hüseyin Abi’nin başı çok ağrıyordur diye “evet” diye kafamı salladım. Güldüm biraz. O sevinsin diye yani. Pastanın o tatlı, yoğurt gibi şeyi ağzıma bulaştı, yapıştı ağzıma hep. Çabuk çabuk yersem, bitirirsem belki hemen gideriz. Çünkü Hüseyin Abi bana acıklı şeyler anlatacak yoksa. Anladım ben.</p>

      <p><a id="GBS.0148.02"></a>“Biz işte aslanım, bu işlerin içine doğuyoruz. Zamanın tozunu yutmadan zamanın içinden geçmek mümkün değil. Zaten mümkün olmasın anasını satayım! Tavşan boku gibi yaşamaktansa öl daha iyi! Bak bu toprağın tarihinde en yüceltilen şey hayatta kalmaktır biliyor musun Ali! Pusuculuk, kurnazlık, ikiyüzlülük... Bunlar hep hayatta kalmanın bu kadar değerli olmasından dolayıdır. Bazıları kendini feda eder,<a id="GBS.0148.03"></a> ötekiler de izler, bekler ki yangın geçsin, yananlar yansın, memleket onlara kalsın! Tarihe bakınca...”</p>

      <p>Hüseyin Abi bana baktı, durdu. Ben bütün lokmaları ağzımda biriktirmiştim, yutamadığım için. Yanaklarım kocaman olmuştu:</p>

      <p>“Ne yaptın oğlum! Boğulacaksın. Çay iç, çay! Hay Allah!”</p>

      <p>Pastayı yuttum. Hüseyin Abi, ellerini yumruk yapıp üst üste koydu masaya, çenesini ellerine dayadı. Bana<a id="GBS.0148.04"></a> arkadaşmışız gibi baktı:</p>

      <p>“Ali, boş ver bunları. Bak sana bir şey anlatacağım. Kimseye anlatmadım ben bunu biliyor musun?”</p>

      <p>Hüseyin Abi pastanın yoğurt gibi şeyine parmağını batırdı, emdi onu:</p>

      <p>“Güzelmiş be! Ha Ali?”</p>

      <p>Güldü yine:</p>

      <p>“Benim annemle babam mühendis biliyor musun Ali? Bizim evimiz nerede biliyor musun aslında? İstanbul’da. Boğaz’da. Bebek diye bir yer var orada. Senin<a id="GBS.0148.05"></a> yaşındaydım işte. Bizim apartmanı temizleyen bir adam vardı. Bir gün ben buna yardım etmek istedim, o çalışırken bahçede oyun oynamak çok ayıp geldi bana. Birazdan da misafirliğe gideceğiz, beyaz pantolonumu giymişim, beyaz gömlek filan. Ben bu adama yardım ederken kendimi kaybetmişim, bütün işi yapacağım, adama iş bırakmayacağım. Öyle kendimden geçmişim ki nefes nefese kalıp baktığımda üstüm başım<a id="GBS.0149.01"></a> çamur olmuş. Ama adam sigara tellendiriyor, gevrek gevrek gülüyor bana. Bırakmış bütün işi ben yapayım diye yani. O anda annem çıktı dışarı, beni öyle görünce bir bağırdı! Nasıl çekiyor kulağımı! Adama baktım. Sanki ben ona hiç yardım etmemişim gibi döndü arkasını yalandan bahçeyi temizlemeye devam ediyor... Bazen Ali, bugünlerde bazen, acaba diyorum her şey bittiğinde, yine öyle kulağımdan tutulduğunda<a id="GBS.0149.02"></a> yani, tek mi kalırım diye...”</p>

      <p>Bana yine öyle aniden akıl geldi galiba, bilmeden dedim:</p>

      <p>“Ama ben de varım Hüseyin Abi!”</p>

      <p>“Ooof, of!” yaptı Hüseyin Abi, güldü. Bağırdı, herkes bize bakacak kadar bağırdı:</p>

      <p>“Sen de varsın işte! O yüzden zaten anasını satayım! O yüzden! İyi ki varsın be Ali! Ali, ben esasında sana bugün bir şey söylemek için... Ali, ben gidiyorum aslanım. Belki bir daha<a id="GBS.0149.03"></a> görmek mümkün olmaz. Hani böyle küs ayrılmayalım istedim...”</p>

      <p>Zaten bu Ankara sarmasını hiç sevmedim ben. Yoğurt gibi, insanı boğacak gibi oluyor.</p>

      <p>“Şimdi benim başka yerde olmam lazım Ali. Mahalleye başka abiler gelecek, onları çok seversin hem. Çok yiğit abilerdir onlar. Ama benim şimdi... Benim gitmem gerekiyor Ali. Anladın mı aslanım?”</p>

      <p class="lvl1">Tam o zaman işte, dışarıda gürültü oldu. Garson,<a id="GBS.0149.04"></a> Hüseyin Abi’nin devrimci olduğunu anladı galiba; çünkü garson da esmer olduğu için:</p>

      <p>“Abi siz yavaştan çıkın isterseniz. Nihat Erim öldürülmüş bugün, aşağıdan ülkücü komandolar yürümeye başlamış, Kurtuluş’tan. Hesap tamamdır abi.”</p>

      <p>Hüseyin Abi elimi tuttu benim, hemen dışarı çıktık, Kuğulu Park’a hızlı hızlı yürümeye başladık. Hüseyin Abi’ yi ben hiç öyle görmedim. Elleri terledi Hüseyin<a id="GBS.0149.05"></a> Abi’nin, titredi elleri:</p>

      <p>“Ali korkma aslanım! Cinnah’a doğru yürüyeceğiz, oradan bakarız ne yapacağımıza. Tamam mı aslanım?”</p>

      <p>Bana bakmıyor ama hiç, kendi kendine konuşuyor. Arkamızda faşistler var. Herkes dükkânlara giriyor onlar yaklaşınca. Biz daha hızlı, daha hızlı yürüdük. Kuğulu Park’ın oradan geçerken anlatamadım ben Hüseyin Abi’ ye, kuğuları anlatamadım çünkü koşuyoruz. Hüseyin<a id="GBS.0150.01"></a> Abi beni kucağına aldı, ben ona sarıldım. Hüseyin Abi’nin boynundaki mavi damar <em>pıt pıt pıt</em> diye atıyor. Bir yere girdik. Merdivenlerden indik, bir kapıdan girdik. Her yer karanlık. Ama mor ışıklar var, dönen ışıklar. İçeride herkes dans ediyor. Amerikalılar gibi onlar. İngilizce dilinde şarkı çalıyor:</p>

      <p>“<em>Van vey tikıt! Van vey tikıt! Van vey tikıt tu dı muun!</em>”</p>

      <p>Hüseyin Abi beni yere bıraktı.<a id="GBS.0150.02"></a> Kimse bize bakmıyor. Hüseyin Abi bir şey aradı. Ama gözümüz görmüyor bizim, aniden çok karanlık olduğu için. Hüseyin Abi’nin yüzünde mor ışıklar yanıp yanıp sönüyor. Başka bir abi geldi yanımıza, Hüseyin Abi’ye, “Sinan! Ne işin var burada?” dedi. Sinan dedi ona! Hüseyin Abi bana baktı. Duyduğumu bildi ama bana bir şey demedi, o abiye dedi:</p>

      <p>“Çocuğu sakla!”</p>

      <p>Hüseyin Abi o dans edilen yuvarlak<a id="GBS.0150.03"></a> yerin ortasında durdu. Abi beni başka yere götürürken ben hep ona baktım. Hüseyin Abi o Amerikalılar gibi olanlarla dans etti. Nereden biliyor Hüseyin Abi Amerikalılar gibi yapmayı? <em>Oportünüstler</em> gibi!</p>

      <p class="lvl1">O abi beni mutfağa götürdü. Orada durdum ben biraz. O abi niye Hüseyin Abi’ye Sinan dedi? Bilmiyor mu Hüseyin Abi’nin adını? Bilmiyor belki. Hemen birazdan Hüseyin Abi geldi, beni aldı. Dolmuşa<a id="GBS.0150.04"></a> bindik hemen, eve gittik. Yokuşu yürürken bana dedi ki, “Bunları kimseye anlatmak yok Ali,” dedi. Ben sordum:</p>

      <p>“O abi sana neden Sinan dedi?”</p>

      <p>Hüseyin Abi durup bana baktı. Bir şey diyecekti, demedi. Ben çocuğum diye demedi. Ben başkasına söylerim diye; anladım ben. O zaman ben Hüseyin Abi’nin elini bıraktım işte. İbelo çakmağı da vermedim.</p>

      <p>Eve geldik Seher Teyze kapısının önünde neşeli<a id="GBS.0150.05"></a> türkü söylüyordu:</p>

      <p><em>“Erim erim eriyesin / Erim erim eriyesin / Umudun suya dökülsün / Erim erim eriyesin / Çölden çöle sürünesin / Musa isen Turi Sinan / Haktan gelmiş idi İnan / Yesin seni yılan Çayan / Erim erim eriyesin.”</em></p>

      <p>Keşke Ayşe olsaydı şimdi...</p>
    </section>

    <h2>Vatandaşlar Arasındaki Güven Duygusu</h2>

    <section class="voice1">
      <p>“Sen bir ağacın kendiliğinden yıkıldığını gördün mü Samim? Gövdesinin tam ortasından bölündüğünü...<a id="GBS.0151.01"></a> Gözün yanıldığını sanır. Çünkü göz ‘ağaç duran bir şey’ diye öğrenmiş. Öyle hiçbir şey olmadan, ağacın yıkılmasına tahammül edemez göz. Görmeyi reddeder. Biz de işte şimdi bir ağacın ağır ağır yıkılışını izliyoruz ama gözümüz inanmayı reddediyor. Eskisi gibi değil Samim. Herkes kim önce bırakacak endişesiyle tutuyor ipi. Yıkılıyoruz Samim.”</p>

      <p>Annem, “Kal sen de babanla,” dedi. Anneannemle dışarı<a id="GBS.0151.02"></a> çıktılar onlar, anneannem “bunaldığı” için. Babam, Samim Abi’ye, “Senin Ayla da sendika toplantısında zaten, gel iki tek atalım bizde,” dedi. Mutfakta oturdular, taburelerde. Annem olmadığı için masayı dağınık yaptılar, rakı yemeklerini tabaklara koymadılar. Bardaklar da takım değildi. Anneler olmayınca öyle karışık oluyor her şey. Çirkin oluyor. Kâğıt peçete bile çıkarmadılar. Küçük çatal çıkardılar<a id="GBS.0151.03"></a> ama akşam olunca büyük çatalla yenir. Kavunun suyunu masaya akıttılar, peyniri de paketinin içinde kestiler. Ben önce <em>Oyun Treni</em>’ne baktım televizyonda, güldüm biraz. Ama sonra ramazan olduğu için <em>İftara Doğru</em> diye bir şey var, o çıkınca sıkıldım. Mutfağın kapısından Samim Abi’yle babamı dinledim. Babam öyle dedi işte, “... Yıkılıyoruz Samim,” dedi. Dirseklerini masaya dayamıştı, Samim Abi kambur<a id="GBS.0151.04"></a> gibi oturmuştu, ona bakıyordu. <em>Gırgır</em> dergisi vardı elinde, rulo yapmış onu:</p>

      <p>“<em>Hürriyet</em>’teki röportajı gördün mü abi? MHP İl Başkanı diyor ki, ‘5.000 elemanla, herkesi adım adım takip ediyoruz.’ Sürekli takip ediliyoruz abi, paranoyak değiliz yani! Bir de kim muhbir kim değil bilemezsin. Ha ha!”</p>

      <p>Babam da güldü:</p>

      <p>“Ben değilim, bir tek onu biliyorum Samim.”</p>

      <p>Güldüler ama garip güldüler.<a id="GBS.0151.05"></a> Sustular biraz. Sonra rakı içip konuştular:</p>

      <p>“Sen şeyi duydun mu Samim?”</p>

      <p>“Neyi abi?”</p>

      <p>“Hangi gazeteciydi bilemedim şimdi, telefonda dinleyen polis aniden öksürmeye başlayınca, ‘Kardeş,’ demiş, ‘çok çalışıyorsun, hiç bakmıyorsun kendine. Şimdi bir limonu sık, ıhlamur, adaçayı hepsini karıştır!’”</p>

      <p>“Ha ha!”</p>

      <p>“Adam da teşekkür etmiş!”</p>

      <p>“Aydın Abi, en azından bak buna güvenebiliriz.”</p>

      <div style="display:none;">
        <a id="GBS.0152.01"></a>
      </div>

      <p>“Neye?”</p>

      <p>“Gülebiliyoruz ya hâlâ, buna işte.”</p>

      <p>“Buna gülmek denmez Samim, asap bozukluğu denir. Efendim, memlekette mizah ne kadar gelişmiş! Ne gelişmesi kardeşim! Memleketin asabı bozuk, olan bu! Halkımız sinirden gülüyor!”</p>

      <p>“<em>Gırgır</em>’da da yazmışlar bu hafta: Japonlar Çorum Katliamı’ndan çok rahatsız diye.”</p>

      <p>“Bizim rezilliklerimiz adamlara harakiri yaptıracak olsa gezegende Japon<a id="GBS.0152.02"></a> kalmaz Samim!”</p>

      <p>Güldüler. Babam ciddi sordu sonra:</p>

      <p>“Ayla nasıl? Nasılsınız yani?”</p>

      <p>“İyidir be abi. Eve sağ varınca işte seviniyoruz, kucaklaşıyoruz coşkuyla filan. Normal yani.”</p>

      <p>“...”</p>

      <p>“Sevgi Abla nasıl abi?”</p>

      <p>“Kızgın Samim! O hep kızgın.”</p>

      <p>“Hayrola abi?”</p>

      <p>“Samim kardeşim, sana abi tavsiyesi: Kadının gözünden düşmeyeceksin. Düşünce de gözüne gireyim diye debelenmeyeceksin.”</p>

      <div style="display:none;">
        <a id="GBS.0152.03"></a>
      </div>

      <p>Samim Abi önüne baktı, babam ona baktı. Samim Abi başını kaldırınca babam önüne baktı bu sefer. Sustular.</p>

      <p>Babam bu sefer yüksek sesle konuştu:</p>

      <p>“Bizim bu Dedektif beni dün bir ifadeye çağırdı. Bu Bahçelievler Katliamı’nda öldürülen gençlerden biri benim çok yakınımdı Samim.”</p>

      <p>“Yapma be abi!”</p>

      <p>“Öyle. Yeni görgü tanığı bulmuş da onun ifadesine soktu beni de–”</p>

      <p>“Eee abi?”</p>

      <p><a id="GBS.0152.04"></a>“Bilmiyorum ki Samim, kadını o kadar korkmuş görünce... Güvenmiyor kadın tabii. Güvenecek devlet mi kaldı! Devrimci polise güvenip söylese kapının dışında ülkücü polis var. İhtiyar da bir kadın. Fenaydı yani.”</p>

      <p>“Bir şey çıktı mı peki abi?”</p>

      <p>“Bilmem, durmadım ben.”</p>

      <p>“Nasıl yani? Nasıl durmazsın Aydın Abi?”</p>

      <p>Babam, Samim Abi’ye baktı, biraz acıklı gülümsedi:</p>

      <p>“Sen de Sevgi gibi sordun:<a id="GBS.0152.05"></a> ‘Nasıl yapmazsın Aydın?’ ‘Nasıl bağırmazsın Aydın?’ ‘Nasıl kavga etmezsin!’ ‘Nasıl olur da sen hiç cezaevine girmezsin Aydın!’”</p>

      <p>“Yok abi, o anlamda söylemedim. Yani sen öyle deyince, birden ben de... benim de kardeşim abi–”</p>

      <p>“Bak benden sana bir abi tavsiyesi daha Samim: Zamanın tozunu yutmuyorsan bedelini ödersin. Zamanın tozunu yutunca da bedel ödersin de... Ne bileyim, işkence görürsün,<a id="GBS.0153.01"></a> cezaevine girersin, aklını oynatırsın, işsiz kalırsın da onların hep çaresi var. Ama bir kere zamanın tozunu yutmazsan ve etrafındakiler yutmuşsa iş bitmiştir, geri dönüşü yok.”</p>

      <p>“Zamanın tozu... Abi, o lafı sen nerden–”</p>

      <p>“O yutmadığın toz, ödemediğin bedel, her ne ise işte burnundan fitil fitil gelir. Getirirler!”</p>

      <p>“Yok Aydın Abi, sen beni gerçekten yanlış anladın. Ben sana anlatamadım<a id="GBS.0153.02"></a> abi, benim de erkek kardeşim–”</p>

      <p>“Bırak anlatayım Samim, doluyum ben.”</p>

      <p>Babam rakı bardağını bir dikişte bitirdi. Samim Abi diyeceği şeyden vazgeçti galiba, ellerini bacaklarının arasına soktu.</p>

      <p>“Bizim Sevgi, Samimciğim, 71 Muhtırası’nda içeri girenlerden. Ben de Dil Tarih’te okuyorum. Sempatizan olarak ortalardayım ama slogan atarken bile komik geliyorum kendime. Daha çok edebiyatla ilgiliyim<a id="GBS.0153.03"></a> o vakit. Daha başka bir âlemdeyim. Dertlerimiz başka. Sevgi içeri düşmese, çıktığında o kadar korkmuş olmasa beni filan göreceği yok. Bir kere çok güzel. İkincisi yiğit, dayı dayı dolaşıyor. Mangalda kül bırakmıyor filan. Ama bir çıktı içeriden, karşıdan karşıya geçemeyecek neredeyse, öyle korkmuş. Yenişehir’de karşılaştık biz Sevgi’yle. Kitaplarına kalkan gibi sarılmış, omuzları çökmüş,<a id="GBS.0153.04"></a> yüzü sapsarı. Yanağında da bir iz var. Saçıyla kapatmaya çalışıyor ama, görüyorum, orada, sigara söndürmüşler belli ki! Sormadım hiç tabii. Daha arkadaşlarını görmemiş, kimseyle buluşamamış. Ortalık harman yeri zaten. Herkes darmadağın. Ama yine de... Anlamalıydım ben. Gözünde bir tuhaf ışık vardı. Karar vermiş kadınların gözünde o tuhaf ışık olur zaten. ‘Çay içelim,’ dedi. O çay işte sebebimiz oldu.<a id="GBS.0153.05"></a> Karar vermiş zaten çoktan. Hani belki kaderiyle bir oyun bile oynamış olabilir. Şey gibi... ‘Yenişehir’de karşılaştığım ilk adamla evleneceğim,’ demiş olabilir mesela. İlk zamanlar kolumun altından çıkmıyor. Bir yere gittiğimiz de yok ya! Ama ben bir kabardım. Sevgi beni seviyor! Erkek oldum yani. Sonra Ayşe doğduğunda, emzirirken, ağlıyor bir yandan, dönüp bana dedi ki, ‘Sen nasıl oldu da hiç<a id="GBS.0154.01"></a> cezaevine girmedin Aydın?’ O öyle bir soru ki... Hükmü kesmiş zaten. Kadının senden ne tür bir hayal ürettiğini bilemiyorsun Samim; ama öfkesinden hayalin büyüklüğünü tahmin ediyorsun. Sevgi o gün bana o hayalin ne büyük, benim ne küçük olduğumu hissettirdi. O gün bugün... Yahu amma saçmaladım be! ‘Kafamızı ütüledin Aydın Abi,’ desene oğlum sen de! Sustun dinliyorsun! Yav bu Ayşe ne yaptı? Hiç bakmadık.”</p>

      <div style="display:none;">
        <a id="GBS.0154.02"></a>
      </div>

      <p>“Anlatabilirsin abi, sonuçta saklayacak bir şeyin mi...”</p>

      <p>“Yav aklıma gelmişken sizin şu kilitli oda. Söyleyin be oğlum artık şu ev sahibine, açsın şu odayı. Ne var ki o odada?”</p>

      <p>“Abi, Ayşeyevski’ye bak sen! Koridora oturmuş cingöz, bizi dinliyor!”</p>

      <p>“Ayşe! Ne yapıyorsun orada kızım? Gel bakayım buraya.”</p>

      <p class="lvl1">Babam beni kucağına aldı. Gözleri kırmızı olmuş. Rakı da kokuyor. Sanki yenilmişiz<a id="GBS.0154.03"></a> gibi. Sanki artık yapacak bir şey yok gibi. Zaten annem de garip, babam da garip oldu. Kucağındayım ama babam beni unuttu. Keşke Ali burada olsaydı.</p>
    </section>

    <h2>Vatandaşlar Arası İnanç Birliği</h2>

    <section class="voice1">
      <p>“... Yeşilçam bir dinî film fırtınasına tutuldu. Filmler öyle fazla iş yapmadı ama oyuncular bıkmadan usanmadan dinî film rekabetine girişti. –Aaay, ay! Çenem ağrıdı esnemekten– Bunların arasında en büyük<a id="GBS.0154.04"></a> rekabet Rabia Hatun’da meydana geldi. Türk sinemasının en ünlü kadın yıldızları Rabia Hatun olabilmek için birbirlerini mahkemeye verme yolunu bile tuttular. Hatta sinemanın soyunan kadınlarından biri de Rabia Hatun yarışında ilk sırayı alanlardan biri oldu. –Aaaay, ay!– Devlet Tiyatroları Genel Müdürü Cüneyt Gökçer, aynı yıl iki dinî film yaptı. Bu iki filmi de ramazan boyunca seyredeceğiz. –Aaay!<a id="GBS.0154.05"></a> Ay çenem düşecek esnemekten!– <em>Hazreti Ömer</em> filmini bu tip yapımlardan hoşlananlara salık veririz.”</p>

      <p class="lvl1">Jale’anım Teyze’nin kızı Feride, <em>Ses</em> dergisinden böyle okudu. Okurken çok esnedi. <em>Ses</em> dergisini orta sehpaya attı sonra. Ben atsam annem kızar. Atılmaz öyle hiçbir şey, ayıp. Ama Jale’anım Teyzeler atabilir. Onlar birbirlerine bağırıyor da bazen, “salak” bile diyorlar, sonra gülüyorlar. Okey<a id="GBS.0155.01"></a> oynuyorlar balkonda <em>şakır şukur</em>, bazen <em>şakkada şakkada</em> dans bile ediyorlar balkonda. Dantelli sabahlığı var Jale’anım Teyze’nin. Hem Jale’anım Teyze hem de kızı Feride sakız çiğniyor mesela. Benim sakız çiğnemem yasak. <em>Çakkada çakkada</em> ses çıkıyor çünkü. Dışarıya da terlikle çıkıyorlar bazen. <em>Şıpıdık şıpıdık</em> ses çıkıyor. Zaten çayı da gürültülü karıştırıyor onlar, <em>çangır çungur</em>. Biz hiç ses çıkarmayız<a id="GBS.0155.02"></a> ama. Kaşığı bardağın dibine dayayıp karıştırırsan ses çıkmaz. Çok ses çıkarmak ayıptır. Öyle <em>kah kah kah</em> da gülünmez ama Jale’anım Teyzeler gülebilir. Ama “iyi insanlar yine de”. Jale’anım Teyze beni öpünce yanağımda kırmızı iz kalıyor, elimle böyle böyle yapınca allık gibi oluyor.</p>

      <p class="lvl1">Şimdi anneannemle iftar yemeğine geldik onlara. Davet ettikleri için. “Oruç tutmuyoruz biz ama onlar yemek yiyinceye<a id="GBS.0155.03"></a> kadar yemeyeceksin Ayşe,” dedi anneannem gelmeden önce. Anneannem “bunaldığı” için şimdi bizim onunla ilgilenmemiz gerekir. Annem öyle söyledi. Hiç yaramazlık yapmamam gerekir mesela. Jale’anım Teyzeler iftara çağırınca annemle babam güldüler ama biz gittik. İftar demek önce zeytin yenir demektir. Ben onu yeni öğrendim. “Ay bu çocuk tabii hiç din eğitimi almadığı için,” dedi Jale’anım Teyze,<a id="GBS.0155.04"></a> dudaklarını büzdü, kaşlarını kaldırdı. “Oruçlu” olduğu için “asabı bozuk” onun biraz. Jale’anım Teyze bize “Janin güzellik ürünlerini” gösterdi:</p>

      <p>“Nejla’anımcığım bu yeni bir sistem. Böyle eve hanımları çağırıyorsun, bu ürünleri tanıtıyorsun satıyorsun. Sonra o da başkalarına satarsa sen yine para kazanıyorsun. Oturduğun yerden para! Müthiş bir şey.”</p>

      <p>Anneannem anlamadı:</p>

      <p>“Misafire krem<a id="GBS.0155.05"></a> mi satılır Jale’anım!”</p>

      <p>“Ay ne var! Hür teşebbüs! Ayrıca bu benim özel hayatım. Kimi ne ilgilendirir!”</p>

      <p>Anneannem kremi sehpaya bıraktı, kaşlarını kaldırıp başını yana eğdi. Yemekleri başkaları kötü yapınca yaptığı gibi, “olmamış bu” gibi. Jale’anım Teyze bana fotoğraf makinesi gibi bir şey verdi. “Hac”dan getirmiş onu “ahbapları”. İçine bakınca siyah bir kutunun etrafında bir sürü beyaz<a id="GBS.0156.01"></a> giysili insan var, o görünüyor. “Kabe bu bak, sana öğretmez annenler. Ha ha!” dedi Jale’anım Teyze. Bir de yeşil ruj getirmişler Feride Abla’ya ama sürünce pembe oluyormuş, onu anlamadım. Zem zem suyu da getirmişler, anneannem, “Şimdi bu pistir,” dedi, içmedi o sudan. Sonra iftar oldu. Top atılmış! İstop gibi yani. Top havaya atılınca, yemek yenebilir artık. Onlar bir sürü yemek yapmış. <em>Kornfleyks</em><a id="GBS.0156.02"></a> de var. O Amerikalı bir şey. Sütle yeniyormuş. Aslında “ecnebiler” sabah kahvaltıda yiyormuş ama “midevi” bir şey olduğu için <em>savurda</em> da yeniyormuş. Ben tadına baktım, kâğıt gibi. Biz “tadına varamıyoruz tabii”. İnsan yiyince alışıyormuş. Ama kutusu çok güzel. Kırmızı. Üstünde çok neşeli insanlar var. Amerikalılar hep. Sarışın hepsi. Çok <em>kornfleyks</em> yersen sarışın olabilirsin demektir o. <em>Dallas</em><a id="GBS.0156.03"></a>’taki Lusi gibi! Bir avuç alıp ağzına koyunca çok gürültü oluyor, eğlenceli biraz. Ama kokusu hiçbir şeye benzemiyor. Jale’anımlarda bir sürü şey var. Bizde o kadar şey yok.</p>

      <p class="lvl1">Dolmaları, sarmaları, köfteleri ve kızartmaları <em>hapır hupur</em> yedi onlar. Çünkü hiçbir şey yememişler, hiç! Dünden beri. O kadar açtılar ki ben onlara bakamadım. Çok ses çıkardılar yerken. <em>Şapır şupur</em> ses çıkardılar. Ağızlarının<a id="GBS.0156.04"></a> kenarından marullar sarktı. Öksürdüler biraz, boğulacak gibi oldu Jale’anım Teyze’nin kocası, gözleri kocaman oldu. Su içti, “Oh!” dedi, “Ya Rabbi şükür!” dedi, “Oruç tutmanın tadı başka Nejla Hanım,” dedi, güldü. Jale’anım Teyze, “Yaa ya! İnsanın bünyesi temizleniyor,” dedi. Jale’anımın kızı Feride Abla da, “Ya aman yaz günü zor ama,” dedi. Anneannem cevap vermedi. Onlar yemek yerken haberler<a id="GBS.0156.05"></a> başladı televizyonda. Bir tane adam var ben onu seviyorum. Saçları kabarık gibi, alnının iki tarafı böyle kel gibi biraz. Onun sesi çok güzel. Hep o anlatsın haberleri. Haberlerdeki adam bir şey deyince anneannem çatalı elinden düşürdü, “Ay ay ay!” dedi, “Nihat Erim öldürülmüş!”</p>

      <p>Jale’anım Teyze köfte ağzındayken, ‘Ay şu şey değil miydi o?” dedi, “getiremedi kim olduğunu”. Haberlerde anlattılar<a id="GBS.0157.01"></a> hemen:</p>

      <p>“<em>1971 döneminde Başbakanlık yapan Nihat Erim yasadışı sol terör örgütüne mensup militanlarca bugün Dragos’taki villasının önünde...</em>”</p>

      <p>Anneannem aniden, “Annene işkence eden adam buydu işte,” dedi. Aniden dedi. Ağzını kapadı söyleyince, o kadar aniden dedi yani. O zaman ilk kez kimse artık yemek yemedi. Anneannem bir sürü salata koydu tabağına, durmadan koydu. Bana baktı, ona bakıyor<a id="GBS.0157.02"></a> muyum diye. Bakıyordum. Kimse konuşmadı ta haberler bitinceye kadar. Zaten hep yediler. “Eğlence programı” yazdı televizyonda, hâlâ yiyordu onlar. Patlayacaklardı az kalsın. Sonra Füsun Önal çıktı, “Van vey tikıt” şarkısını söyledi. Amerikalılar gibi yaptı, rahat rahatmış gibi yaptı böyle. Jale’anım Teyzeler koltuklara oturdular, ellerini göbeklerinin üzerinde kavuşturdular. Yorgun gibi oldular<a id="GBS.0157.03"></a> hemencecik. Feride Abla sakız çiğniyordu yine, “Şekersiz sakız bozmuyormuş orucu anne,” dedi, “şekerli bozuyormuş,” dedi. <em>Hafta Sonu</em> gazetesinde okumuş. Jale’anım Teyze’nin kocası, “Ne varmış televizyonda Feride?” dedi. Feride Abla işte o zaman <em>Ses</em> dergisinden o Hazreti Ömerli şeyi okudu.</p>

      <p>“Amaaan,” dedi Jale’anım Teyze, “ramazanda tabii şimdi hep böyle filmler!”</p>

      <p>Jale’anım Teyze’nin kocası,<a id="GBS.0157.04"></a> “İyidir iyidir, öğrenmek lazım bunları,” dedi. Sonra gözleri böyle kapanır gibiyken Jale’anım Teyze’yle Feride Abla konuştular:</p>

      <p>“Yan apartmanda kadınlar sabahları mukabele diye bir şey yapıyor anne, sen duydun mu?”</p>

      <p>“Yemek miymiş o?”</p>

      <p>“Yok, işte dua okuyorlarmış ramazan diye.”</p>

      <p>“Aman iyi okusunlar. Onlar biraz gerici zaten, o yan apartman. Yozgatlı mı ne hepsi. Bir tek işte Sevgilerin<a id="GBS.0157.05"></a> gidip geldiği o Samimler var, komünist olarak. Aman en iyisi bizim gibi işte, ramazanda orucunu tutarsın, bayramda da namazını kılarsın, bitti gitti! Aaay ay! Fakat çok yedik yahu! Böyle ağır yememek lazım. Her gece söylüyorum ama...”</p>

      <p class="lvl1">Sonra sustular. Feride Abla annesiyle babasının gözleri kapanınca, evin telefonunu kendi odasına çekti. Nişanlısını arıyor o, biliyorum çünkü Jale’anım Teyze<a id="GBS.0158.01"></a> anlattı bize:</p>

      <p>“Ay bizden gizli gizli bir arayışı var nişanlısını! Sorma! Aha ha ha!”</p>

      <p>Anneannem o Hazreti Ömerli film başlayınca, herkes de uyur gibi olunca bana dedi ki:</p>

      <p>“Bak Ayşe, Allah demiş ki, ‘Karnı tok olanlar aç insanların halinden anlasınlar diye oruç tutsunlar,’ demiş. O yüzden...”</p>

      <p>“Ama Jale’anım Teyzeler bir sürü yedi.”</p>

      <p>“Çok aç kalmışlar ya dünden beri, ondan.”</p>

      <p><a id="GBS.0158.02"></a>“Onlar çok yiyince aç insanlar da mı doyuyor o zaman? O adam anneme ne işkencesi yapmış? Ne zaman yapmış? Ben yokken mi?”</p>

      <p>“Unut onu sen. Yok öyle bir şey. Ben rabıtalı düşünemiyorum bugünlerde Ayşeciğim. Jale Hanımlar da iyiden iyiye uyudular. Hay Allah, böyle de tuhaf olur şimdi kalkıp gitsek!”</p>

      <p>“Televizyonun sesini açalım mı anneanne? Uyanırlar o zaman!”</p>

      <p>Anneannem güldü, “Aç bakalım,”<a id="GBS.0158.03"></a> dedi. Televizyonun sesini açınca Hazreti Ömer olan adam <em>hööö hööö</em> diye bağırınca, “Hah! Ne oldu!” diye zıpladı uyandı Jale’anım Teyze’yle kocası, “Ayy içimiz geçmiş Nejla Hanım,” gibi şeyler söylediler. Çay demlemeye içeri gitti Jale’anım Teyze, kocası tuvalete gitti. Anneannem de mutfağa gidince ben balkona çıktım. Samim Abilerin evine baktım, Ayla Abla’yı görmek için baktım. El sallayacaktım.<a id="GBS.0158.04"></a> Ama buradan sadece kilitli odaları görünüyor. O oda da karanlık. Ben karakola bakıyordum. Dut ağacına bakıyordum. Meclis’teki ipekböcekleri şimdi büyüyordur. Annem kelebekleri görünce ne biçim şaşıracak ama! Biz soktuk onları Meclis’e! Ne biçim şaşıracak! Ama hiç sormadı annem, “İpekböcekleri evde değil, nerede?” demedi bile. Anneannem zaten unuttu gibi her şeyi... Tam o sırada Samim Abilerin karanlık,<a id="GBS.0158.05"></a> kilitli odasının ışığı yandı. Samim Abi’ nin gölgesini gördüm, sonra hemen söndü ışık. Ayla Abla terasa çıktı o zaman, bizim apartmana doğru baktı, içeri seslendi:</p>

      <p>“Tamam, tamam kimse görmedi, sorun yok!”</p>

      <p>Ben, “Ayla Abla!” diye bağıracaktım, bağırmadım. Hani o oda kilitliydi? Belki de açmıştır ev sahipleri. Ama Ayla Abla neden, “Kimse görmedi,” dedi?</p>

      <p>Anneannem, “Ayşeee!” diye bağırdı<a id="GBS.0159.01"></a> içeriden. Feride Abla teybi açtı:</p>

      <p>“<em>Boş vere boş vere ne hale geldik!</em>”</p>
    </section>

    <h2>Ulus, Aynı Toprak Parçasını Paylaşır</h2>

    <section class="voice2">
      <p>“Vedat arkadaşla zaten hemen hepiniz kahvede, çeşmede tanıştınız sayılır. Ama ben yine de, hazır genel toplantı yaparken, burada söylemiş olayım. Vedat arkadaşı bundan sonra yeni Hüseyin olarak görün. Yiğidi yüzüne karşı methetmezler ama Vedat çok güvendiğimiz, kendini kerelerce<a id="GBS.0159.02"></a> kanıtlamış, mert bir arkadaşımızdır. Mahallenin her türlü sorunu, derdi artık onunla halledilecek. Vedat arkadaş...”</p>

      <p>Hüseyin Abi, direniş komitesi toplantısında o yeni abiyi tanıştırdı herkese. Hüseyin Abi şimdi ona “ilişkileri devrediyor”, öyle dedi Birgül Abla’ya, ben duydum. Hüseyin Abi’nin “tayini çıktığı” için gidecek ama Birgül Abla’nın “tayini belki sonra çıkacakmış”. Vedat Abi az konuşuyor,<a id="GBS.0159.03"></a> bir de hiç gülmüyor. Onu pek sevmedim ama Gökhan, “Devrimci abimizdir, güvenmek lazım,” dedi. Artık o bıçağını hep yanında taşıyor, bir de çocuk değilmiş gibi yapıyor.</p>

      <p class="lvl1">Sonra amcalardan biri, hangisi göremedim, “Yalnız bir dakika Hüseyin kardeş!” dedi. Ayağa kalkmadan konuştu, aslında herkes ayağa kalkarak konuşur toplantıda. Sonra, “Öhö öhö!” yaptı amca, biraz sessizlik oldu. Dedi ki:</p>

      <p><a id="GBS.0159.04"></a>“Hüseyin, yalnız şimdi, tam da böyle kan revan günlerde, yani şimdi sonuçta darbe bekleniyor filan, yani şimdi bu biraz bizim inisiyatifimizin dışında olmuş gibi oldu. Oldu mu olmadı mı? Bence oldu yani. Şimdi şu da var... Öhö öhö!.. Vedat arkadaş alınmasın, sözümüz ona değil ama yani şimdi bu biraz dereyi geçerken at değiştirmek gibi... Yani tabii yanlış anlaşılmasın ama... biraz da yani... Değil<a id="GBS.0159.05"></a> mi ama?”</p>

      <p>Hüseyin Abi, “Şimdi şöyle...” dedi, durdu. Herkes ona baktı. O hiç gülmeden konuşuyor artık, sanki yeniliyormuşuz gibi:</p>

      <p>“Şimdi şöyle...”</p>

      <p>Bir daha durdu... O zaman Birgül Abla ayağa kalktı, benim anlamadığım şeyler söylemeye başladı. Kimse anlamadı galiba zaten. Çünkü kimse bir şey söylemedi. O konuşan amca da böyle kaşlarını kaldırarak “olmaz” gibi yaptı ama yine de bir şey<a id="GBS.0160.01"></a> demedi. Fısıldaşma oldu biraz. Sessizlik olunca “öteki gündem maddelerine” geçildi. “Özsavunma” konusu konuşulacak bugün çünkü, darbe geldiği için bizim hazırlık yapmamız lazımmış. Vedat Abi konuştu. Kısık sesle konuşuyor, kimse bir şey duymadı. Ben duyuyorum ama anlamıyorum tam. Zaten çabuk bitirdiler toplantıyı. Herkes çıkışta yavaş yavaş konuştu birbiriyle. Kadınlar bile, “Böyle olmaz ama,” gibi<a id="GBS.0160.02"></a> şeyler söyledi. Annem kızdı onlara:</p>

      <p>“Siz ne zaman devrimci oldunuz da, oluru olmazı bildiniz!”</p>

      <p>Nuran Abla, “Ama Aliye Abla, şimdi biz bu çocuğu bilmeyiz!” deyince, “Hüseyin’i biliyor muydun? Bunu da tanırsın Nuran Bacım!” dedi annem. Elimden tuttu, babam da geldi, eve gittik biz. Annem yine un çorbası yaptı. Yarın paramız olacak, Ayşelere gidince. O zaman tavuk boynundan çorba yapabilir<a id="GBS.0160.03"></a> annem ama şimdi unlar suyun içinde yüzüyor, ona bakıyoruz biz. Babam hızlı hızlı yedi, annem yemedi bir şey. Konuşmadılar. Sonra ben divana gidip <em>Ulduz ve Kargalar</em>’ı okumaya başlayınca, masadaki mumu söndürüp kapının önüne çıktılar, orada konuştular:</p>

      <p>“Aliye, örgüt oraya buraya böyle tayin çıkarırsa olmaz yalnız bu iş. Adam haklı öyle sormakta. Hani yani Hüseyin zor durumda kalacak diye bir<a id="GBS.0160.04"></a> şey demedim ama benim de özümden geçen aynısı. Ha bugün ha yarın diktatörlük gelecek diyolar, sonra o buraya, şu şuraya...”</p>

      <p>“Hüseyin Fatsa’ya giderim diyor ya, herhalde bunlar gerillaya karar verdi. Ne edecekler bilemedim Hasan... Bizim kömürlüğe yine silah koymuş bunlar?”</p>

      <p>“Görmedim. Ne koymuşlar?”</p>

      <p>“İşte yeni tüfek mi aldılarsa artık neyse, çuvalla bırakıvermişler. Hepten şaşkınlaştılar<a id="GBS.0160.05"></a> mı, artık ne ise. Hüseyin’e gitmeden desen de, alsalar onları oradan.”</p>

      <p>“Baksana Aliye, başka bir şey sorayım ben sana. Sen para mı biriktirdin benden gizli?”</p>

      <p>“Biriktirdim ne var! Ali doktora gidecek. Özel doktora.”</p>

      <p>“Ne oldu, devrimci doktorlara gidilmiyor mu artık Aliye Hanım?”</p>

      <p>“Onların işi başından aşmış.”</p>

      <p>“Sen bu zengin evine gide gele bir garip oldun zaten.”</p>

      <p>“Uzun etme<a id="GBS.0161.01"></a> Hasan Efendi! Bak ben sana başka bir şey söyleyeceğim. Bu bizim Kürt Zarifeler var ya, onların eve Apocular gidip geliyormuş, Zarife’nin oğlanlara da, ‘Aşağıya, Kürdistan’a gidelim,’ filan diyorlarmış.”</p>

      <p>Annem, “Kürdistan,” dedi. O aşağıdaysa başka Türkiye’de belki. Zarife Teyzeler başka Türkçe konuştukları için, <em>tililili</em> yaptıkları için onlar başka Türkiye’den demek ki. Anneme söylemedim ben,<a id="GBS.0161.02"></a> Hüseyin Abi’ye o dans yerindeki abinin Sinan dediğini söylemedim. Çünkü onlar da başka Türkiye’den.</p>

      <p class="lvl1">“Aliye bu çocuklar hepten yeraltına mı inecek sence?”</p>

      <p>“Neden?! Burası düşman toprağı mı ki!”</p>

      <p>“Bilmem de bir gariplik var bu çocukların hepsinde, dertli hepsi sanki. Demiyorlar da. Deseler... ‘Haydi!’ deseler belki hep birlikte olsak–”</p>

      <p>“Tamam öyle edelim de... Nereye gideceksin? Yeraltına<a id="GBS.0161.03"></a> mı inelim çoluk çocuk?”</p>

      <p>“Orası öyle de bu kaçıncı kırım?!”</p>

      <p>“Kırıldığın yer artık memleket değil mi Hasan? Öyle olsa toplayalım bohçayı toptan gidelim.”</p>

      <p class="lvl1">Demek ki bir de Türkiye’nin yeraltı var. Demek ki toprağın altında başka ülke daha var. O zaman acaba karıncalar gibi mi Hüseyin Abiler? Toprağı kaza kaza mı gidiyor onlar? Bir sürü tünel vardır belki Türkiye’nin altında... “Ankara’nın<a id="GBS.0161.04"></a> dibinde ne var” diye anlatmıştı işte Hüseyin Abi, öyle belki de. Meğerse orada bir sürü insan yaşıyormuş, biz bilmiyormuşuz. Biz oraya ineriz belki, hiç dışarı çıkmayız. Alttaki Türkiye’de yaşarız biz artık.</p>

      <p class="lvl1">“Aliye!”</p>

      <p>“Hı?”</p>

      <p>“Çok kaçan var diyorlar dışarı.”</p>

      <p>“Ee?”</p>

      <p>“Bir memleket de orada kurulmuş diyorlar.”</p>

      <p>“Ee, ne diyorsun yani?”</p>

      <p>“Biz de mi acaba Alamanya’ya başvursak?<a id="GBS.0161.05"></a> Türkiye gibi olmuş artık orası, öyle diyorlar.”</p>

      <p>“Gidemem ben hiçbir yere.”</p>

      <p>“Ben de gidemem de işte ne bileyim..”</p>

      <p>Almanya’da da mı Türkiye var? O zaman sınıftaki o pembeli, mavili, sarılı haritadan başka harita var. Yeraltı haritası var, aşağı Türkiye haritası var, bir de memleket haritası var, o başka yerlerde de var demek ki...</p>

      <p>Babam geğirdi:</p>

      <p>“Bu un çorbası şişirdi beni, şişirdi,<a id="GBS.0162.01"></a> bak sepet gibi oldum. Bak hele!”</p>

      <p>Annemle babam güldü dışarıda. Babamın göbeğinden <em>güp güp</em> diye ses geldi, annem vurdu herhalde. Un çorbasını tam içemediğim için aç kaldım ben, benim de karnımdan ses geliyor. <em>Gur gur</em> diye. Sabaha geçer ama. Çay içince geçer. Sigara içince insan acıkmıyormuş, Gökhan öyle dedi, “Sen de iç, hiç acıkmazsın,” dedi. O şokellalı ekmek olsaydı şimdi... Yarın belki<a id="GBS.0162.02"></a> Ayşelerde verirler yine.</p>

      <p>Sinan ne biçim isim be! Zengin ismi gibi!</p>
    </section>

    <h2>Andımız</h2>

    <section class="voice1">
      <p>“Geldiler annaneee! Geldiler! Çabuk hadi!”</p>

      <p>Anneannem artık saçlarını topuz yapmıyor, hep sarkıyor saçları yanlardan. Uykulu gibi her gün. Yavaş yavaş yürüyor. “Hı? Hı?” diye soru soruyor hep. Koridordan kapıya gelene kadar bir sürü zaman geçiyor.</p>
    </section>

    <section class="voice2">
      <p>Annem zili çaldı. Bekliyoruz kapıda. Ayşe’nin<a id="GBS.0162.03"></a> sesini duydum ben, “Geldiler!” diye bağırdı. Ama bir türlü açılmıyor kapı. Belki Ayşe ipekböceklerini Meclis’e götürmeyi unutmuştur zaten. Hüseyin Abi İbelo çakmağını unuttu, Ayşe de unutmuştur her şeyi belki.</p>
    </section>

    <section class="voice1">
      <p>Belki Ali, kuğulu kâğıtları anlatmıştır herkese. Anlatırsa küserim ben ona. Çünkü o ikimizin şeyi. Bizim şeyimiz o!</p>
    </section>

    <section class="voice2">
      <p>Ayşe kuğulu kâğıtları da unutmuşsa... Marşları da<a id="GBS.0162.04"></a> bilmediği için böyle şeyleri de unutabilir. Belki ben yokken bir daha konsere gitmiştir, şokellalı ekmek yemiştir. Zaten başka arkadaşı da olmuştur. O gece benim ona okuduğum kuğulu kâğıtlara, “Boş ver!” demişlerdir beraber zaten. Gülmüşlerdir filan. Belki zaten Ayşe’nin adı da başkadır. Belki onun da zengin ismi vardır başka.</p>
    </section>

    <section class="voice1">
      <p>Ali’nin oğlan arkadaşları olduğu için onlar tabii daha eğlenceli<a id="GBS.0162.05"></a> olur. Futbol oynarlar bir kere, sokağa çıkarlar, Kızılderili-kovboy oynarlar. “Ayşe mi! Aptal bir kız o!” demiştir belki, “Küçük yazıları bile okuyamıyor,” demiştir kesin! Belki zaten gelmez bile Ali! İçime ağlamak geldi şimdi benim. Babam başka türlü oldu ya, belki Ali de başka türlü olmuştur.</p>
    </section>

    <section class="voice2">
      <p>Kuğulu kâğıtları okurken bana demişti ki Ayşe, “O zaman bu bizim şeyimiz olsun, yalnız bizim<a id="GBS.0163.01"></a> ama,” dedi. Ama o şimdi annesine söylemiştir. Çünkü onun örgüt abileri olmadığı için onlar herkese her şeyi söyleyebilirler. Bir de tabii o kız olduğu için de. Bana ne! Söylerse söylesin!</p>
    </section>

    <section class="voice1">
      <p>Anneannem kapıyı açtı. Ali gelmiş! Zaten gelir ki o!</p>
    </section>

    <section class="voice2">
      <p>Ayşe beni görünce sevindi!</p>
    </section>

    <section class="voice1">
      <p>Ali’yi görünce, “Kelebekler Meclis’te! Yaşasın! Yaşasın de mi!” diye bağırdım ben. Hemen söylememem<a id="GBS.0163.02"></a> lazımdı, bağırmamam lazımdı ama çok heyecanlandığım için öyle oldu. Ama zaten anneannem anlamaz şimdi, Ali’nin annesi de bilmiyor. Bir şey olmaz.</p>
    </section>

    <section class="voice2">
      <p>Ayşe koymuş işte ipekböceklerini Meclis’e. Oh! Parolalı konuştuğu için anlamadı kimse, neyse! Ama zaten yapardı ki... çünkü biz...</p>
    </section>

    <section class="voice1">
      <p>Zaten Ali ile biz karar verdik.</p>
    </section>

    <section class="voice2">
      <p>Çünkü Ayşe ile karar verdik biz.</p>
    </section>
    <hr />

    <section class="voice1">
      <p>“Kâğıtları<a id="GBS.0163.03"></a> çıkar artık Ayşe,” dedi Ali, herkes bizi uyudu sanınca dedi. Konserden geldiğimiz zaman, hemen akşam olunca yatmıştık biz. Beslenme çantamın içine saklamıştım ben kâğıtları. Altı tane kâğıt vardı. Küçük yazılı. Benim küçük masa lambamı yaktık. Ali kâğıtların üzerine eğildi, ben de eğildim:</p>

      <p class="lvl1">“Şimdi çok dikkatli okuyacağız. Anlamak zorundayız çünkü artık her şey bize bağlı.”</p>

      <p>“Nasıl her şey<a id="GBS.0163.04"></a> bize bağlı Ali?”</p>

      <p>“Anlamadın mı?”</p>

      <p>“Sen ne anladın ki?”</p>

      <p>“Anlasana işte... <em>Dittatörlük</em> kurulacak ya... Kimse bilmiyor ya bizden başka... Herkes biliyor gibi de yani bilmiyorlar aslında.”</p>

      <p>“...”</p>

      <p>“Faşistler işte ya! Gelecekler yani.”</p>

      <p>“...”</p>

      <p>“İşte o zaman kuğulara bir şey yapacaklar... Bizim o kuğuları kurtarmamız gerekir. Çünkü biz devrimciyiz. Anlamadın mı?”</p>

      <p>“Anladım<a id="GBS.0163.05"></a> tabii ki! Devrimci demek... Yani mesela anneannem, ‘Benim devrimde...’ diye anlatıyor mesela. O onun devriymiş, şimdi bizim devrimiz olduğu için bizim çok çalışmamız lazımdır, onun gibi bir şey.”</p>

      <p>“Olabilir öyle. Ama şey de olabilir–”</p>

      <p>“Bence öyle bir kere!”</p>

      <p>“Yani aslında herkesi kurtarmakla ilgili bir şey... Ayşeee...”</p>

      <p>“Hı?”</p>

      <p>“Ben bu kâğıtları okuyamazsam, anlamazsam filan...<a id="GBS.0164.01"></a> Elini beline koymasana öyle–”</p>

      <p>“Okursun bir kere. Çünkü sen akıllısın! Ben ipekböceklerini Meclis’e koyacağım ya, sen de bunları okuyacaksın işte! Hadi!”</p>

      <p>O zaman Ali okumaya başladı. Önce hiç bir şey anlamadık. Ama sonra Ali, “Tamam işte burası!” dedi. Ali, okudu, çok dikkatli okudu çünkü her şey bize bağlı, bence de öyle:</p>

      <p class="lvl1"><em>“Ankara Üniversitesi Veteriner Fakültesi Cerrahi Kliniği</em>’<em>ne<a id="GBS.0164.02"></a> yapılan başvuru sonucu şu âna kadar bir kuğu üzerinde çalışılmıştır. Ankara Kuğulu Park</em>’<em>tan Genelkurmay Başkanı’nın rezidansına nakledilen kuğu, eski yerine dönmek için uçmuş ve yüksek binalarla ağaçlara çarparak, koma halinde kliniğimize getirilmiştir. Yapılan müdahalelere rağmen kurtarılamamıştır. Ankara Sıkıyönetim Komutanlığı</em>’<em>nın belediyeden talebi üzerine belediye yetkilileri, parktaki diğer<a id="GBS.0164.03"></a> kuğuların uçmasının önlenmesi için gerekli operasyonun yapılması isteğinde bulunmuşlardır.</em></p>

      <p><em>Kliniğimize yansıyan istek doğrultusunda bir kuğuda başvurduğumuz,</em> m. Extensor pollicis brevis’in tenectomie <em>işleminde arzulanan sonuç elde edilmiştir. Literatür kaynaklarda belirtildiği gibi, bu operatif işlemden sonra kanadın uçmayı engelleyecek oranda bükülü kaldığı ve kanat tam açılmadığı için kuğunun<a id="GBS.0164.04"></a> uçup uzaklaşamadığı tespit edilmiştir. Tenectomie operasyonunun basit olduğu kadar çok kısa bir sürede gerçekleştirildiğini vurgulamak yerinde olacaktır. Ayrıca kuğunun bu operasyona bağlı olarak, havuzdaki normal yaşamını olumsuz yönde etkileyebilecek bir komplikasyonla karşılaşılmamış, kuğudaki uçma arzusunun da ortadan kalktığı gözlemlenmiştir. Bu teknikle yapılan işlemlerde kanadın operasyon<a id="GBS.0164.05"></a> öncesi görünüşünü sürdürdüğü ve hayvanın hem gösteri hem de üreme için gerekli aktivitelerini gerçekleştirebildiği kaydedilmektedir. Bu sebeple Kuğulu Park</em>’<em>taki diğer kuğular üzerinde de aynı işlemin tekrar edilmesi mümkündür. Parktaki hayvanların gösteri işlevi düşünüldüğünde her seferinde bir kuğunun ameliyat edilmesi uygundur.”</em></p>

      <p class="lvl1">Orada kuğuların şekillerini çizmişler, onlara baktık. Benim<a id="GBS.0165.01"></a> içime ağlamak geldi. Çünkü çok kötü bir şey o, anladım ben.</p>

      <p>Resimlerde kuğuların kanatlarını çizmişler. Tutmuşlar kanatlarını, böyle kesiyorlar. Bir tane kemik çekmişler kanattan, çekmişler çekmişler, sonra kesiyorlar onu makasla. Çok acır öyle. Hem de ne biçim acır! Demek ki <em>dittatörlük</em> gelince bütün kuğulara böyle yapacaklar.</p>

      <p>Faşistler çok kötü bir şey, anladım ben şimdi. Resimlere bakarken<a id="GBS.0165.02"></a> benim kollarım sızladı. Sanki kanatlarım varmış da kanatlarımı kesiyorlarmış.</p>

      <p>“Ayşe ağlama!”</p>

      <p>“Ama kanatlarım acıyor.”</p>

      <figure class="img-container">
        <img alt="kugu" src="../Images/kugu.png" />

        <div style="display:none;">
          <a id="GBS.0165.03"></a>
        </div>
      </figure>

      <p>“Ağlama bak!”</p>

      <p>“Ne yapacağız ki biz şimdi Ali?”</p>

      <p>“...”</p>

      <p>“Sen de bilmiyorsun işte ne yapılacağını!”</p>

      <p>“Kuğuları kurtaracağız işte.”</p>

      <p>“Nasıl ki?”</p>

      <p>“Çok akıllı olmamız lazım, icat yapmamız lazım.”</p>

      <p>“Belki annemlere mi söylesek acaba?”</p>

      <p>“Hayır, öz gücümüzle yapmamız lazım. Öyle yapılır çünkü.”</p>

      <p>“İkimiz mi tek?”</p>

      <p>“Evet.”</p>

      <p>“...”</p>

      <p>“Ant içelim.”</p>

      <p>“Andımızı<a id="GBS.0166.01"></a> mı?”</p>

      <p>“Hayır kızım, o andımızı değil, öbür andımızı.”</p>

      <p>“Öbür andımız ne ki?”</p>

      <p>“Ben söyleyeceğim sen de söyleyeceksin tamam mı? Yemin edeceğiz.”</p>

      <p>“Tamam.”</p>

      <p>“<em>Hayat Ansiklopedisi</em>’nin kuğulu olanı burada mı?”</p>

      <p>“Burada.”</p>

      <p>“Koy onu ortamıza, elimizi üstüne koyalım. Koy elini. Tamam. Şimdi şöyle olacak... Aslında böyle değil ama şimdi biz icat yaptığımız için değişik andımız olacak.<a id="GBS.0166.02"></a> Biz.. Biz... Ali ile Ayşe olarak... Faşizme karşı son gücümüz bitene kadar... Kuğuların hepsi kurtulana kadar...”</p>

      <p>“İpekböceklerini de söyle!”</p>

      <p>“Tamam, kuğuların hepsi kurtulana kadar... Kelebekler Meclis’e girene kadar... Çok yorulsak bile, çok uykumuz gelse de bile... Direneceğimize... Ant içeriz! Bitti!”</p>

      <p>Durduk öyle biraz. Lambanın ışığı vardı tek. O zaman ben dedim ki:</p>

      <p>“Karakola<a id="GBS.0166.03"></a> bakalım mı Ali?”</p>

      <p>Pencereyi açtık karakola baktık. İçeride bir sürü gölge gördük. Işıkları yanıyordu karakolun hep. Bağırma sesleri gelince Ali, “İşkence yapıyorlar,” dedi. Sonra pencereden uzağa baktı.</p>
    </section>

    <section class="voice2">
      <p>Bir şey oldu bana. Sanki ilk kez konuşuyormuşum gibi oldu. Böyle sanki boğazımda bir şey varmış da o çıkmış gibi oldu:</p>

      <p>“Ayşe, devrim olunca herkesin ekmeği olacak. Şokellalı bile.<a id="GBS.0166.04"></a> O zaman bizim evde de elektrik olacak, annem gül yetiştirecek bahçede. Biz artık un çorbası içmeyeceğiz. Benim iplerimin ucundaki şeyler geri gelecek, uçurtma, kırmızı teneke araba, hepsi... Çünkü Bademlidere’nin faşistleri anlayacak her şeyi artık, faşistlikten vazgeçecekler. Sessizlik olacak. Herkesin <em>Hayat Ansiklopedisi</em> olacak mesela. Bir de... Bir de o zaman Turgay Abi, ölmüş olan herkes,<a id="GBS.0166.05"></a> bütün devrimci abiler ablalar yani, kuğu olarak, kuğu donuyla yeniden gelecekleri için... Yani gelebilmeleri için, uçabilmeleri için... İşte o yüzden Ayşe, bizim kuğuları kurtarmamız gerek. Çünkü onlar aslında ölmüş devrimciler. Uçmaları için, yani devrim olunca uçsunlar diye, onlara o ameliyatı yapmamaları lazım. Bizim onları kurtarmamız lazım yani. Ölmüş devrimcileri. Anladın de mi?”</p>

      <p>“Ama<a id="GBS.0167.01"></a> ölüler kurtarılır mı?”</p>

      <p>“Kuğuları kurtarırsak onlar da kurtulmuş sayılır.”</p>

      <p>“Ali...”</p>

      <p>“Hı?”</p>

      <p>“Benim kollarım acıdı o resimlere bakınca. O yüzden kurtarmamız lazım kuğuları. Çünkü onlara ameliyat yaparlarsa biz de kolsuz kalmış sayılırız. De mi?”</p>

      <p>“Evet.”</p>
    </section>
    <hr />

    <section class="voice1">
      <p>Uyumuştuk biz o gece öyle. O yüzden şimdi Ali gelince anladım ben, unutmamış o. Elini tuttum ben onun.</p>
    </section>

    <section class="voice2">
      <p><a id="GBS.0167.02"></a>Kız unutmamış, koymuş ipekböceklerini Meclis’e. Yiğit o kız. Kızlara da denebilir öyle. Elimi tutmasına bir şey demedim.</p>
    </section>

    <section class="voice1">
      <p>Ali bana bir sürü şey anlattı. Hüseyin Abi’yi anlattı, yoğurt tabaklarını yakmışlar onu anlattı. Başka Türkiye varmış, onu da anlattı; aşağıda varmış bir tane daha. Hüseyin Abi’si oraya gidecekmiş. Bir de Hüseyin Abi, Birgül Abla’yı ağzından öpmüş, onu bile anlattı.</p>

      <div style="display:none;">
        <a id="GBS.0167.03"></a>
      </div>
    </section>

    <section class="voice2">
      <p>Ayşe çok konuştu. Annesi Muzaffer Abi’ye bir şey yapmış, anlamadım ama öyle bir şey anlattı. Anneannesine bir şey olmuş, artık biraz hasta gibiymiş, onu anlattı. Babasının gözleri kırmızı olmuş, yenilmiş gibi olmuş, onu anlattı. Sonra ama ipekböceklerini nasıl Meclis’e koymuş onu anlattı. “Vay be!” dedim ben. İlk kez dedim öyle.</p>
    </section>

    <section class="voice1">
      <p>“İcat yaptın mı? Kuğuları kurtarmak için yani...”<a id="GBS.0167.04"></a> diye sordum ben Ali’ye. Yapmış o.</p>
    </section>

    <section class="voice2">
      <p>Ayşe’ye, “Yaptım icat,” dedim. Ama sonra anneannesi geldi.</p>
    </section>

    <section class="voice1">
      <p>Anneannem bize şokellalı ekmek yapmış. Kenarlarında boşluk bırakmamış hiç.</p>
    </section>

    <section class="voice2">
      <p>Ayşe güldü şokellalı ekmek yerken. Biz ayaklarımızı masanın altında oynattık, birbirine değdi öyle yapınca. Bence Ayşe güzel. Çünkü devrimci olduğu için tabii.</p>
    </section>
  </section>

  <div style="display:none;">
    <a id="GBS.0167.05"></a>
  </div>
</body>
</html>
