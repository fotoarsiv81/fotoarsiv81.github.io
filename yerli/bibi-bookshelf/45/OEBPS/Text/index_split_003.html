<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="" xmlns:xml="http://www.w3.org/XML/1998/namespace">
<head>
  <title>Cover</title>
  <meta content="pdftohtml 0.36" name="generator" />
  <meta content="2013-11-28T21:59:49+00:00" name="date" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" style="text-align: justify;">Henüz direncim yerindeydi, öfke duyabiliyordum ama ileride bu duyguları arar hale getireceklerdi beni. Bazen insan o kadar eziliyor ki, öfke bile duyamaz hale geliyor.</p>

  <p class="calibre1" style="text-align: justify;">Sabah kapı açıldı, içeri 60 yaşlarında, üniformasındaki işaretlerden yüksek rütbeli olduğunu tahmin ettiğim bir subay girdi. Arkasında bir&nbsp;<span style="font-size: 1em;">gün önce beni alan siviller vardı. Ayağa kalkıp başımla selam verdim, İngilizce bilip bilmediğini sordum ve hemen mühendis olduğumu, Borisov inşaatlarında çalıştığımı, yanımda bunu belgeleyecek dokümanlar bulunduğunu, bir yanlış anlama sonucunda beni boşu boşuna burada bir gece tutmaya hakları olmadığını söylemeye başladım.</span></p>

  <p class="calibre1" style="text-align: justify;">Bu telaşlı konuşmalarımı gözlerini kısarak dinledi, hiçbir şey söylemedi ve sonra ne yaptı biliyor musun? O kocaman sağ eliyle yüzüme korkunç bir tokat attı! Ama nasıl bir tokat; bu vuruştaki gücü sana anlatamam! Sadece büyük bir nefret ve intikam duygusu bu derece sert bir tokat attırabilir insana. Gözlerim karardı, hiç beklemediğim bu darbe karşısında yere devrilmişim. Doğrulmaya çalıştığımda burnumdan kan damladığını gördüm. Sonra koluma girip beni ayağa kaldırdılar. O subayın gitmiş olduğunu gördüm.</p>

  <p class="calibre1" style="text-align: justify;">Bileklerime takılan kelepçenin soğukluğunu hissettim, gözlerimi bağladılar ve bir körü sürükler gibi iki kolumdan tutarak beni bir yerlere götürdüler. Ayaklarım durmadan bir yerlere, bir şeylere çarpıyordu. Kusmak istiyordum ve galiba kustum da, çünkü bundan sonraki her şey kafamda birbirine karışıyor, ayrıntıları hatırlayamıyorum. Sadece merdivenlerden indirildiğim, yüzüme çarpan serin rüzgârdan açık havaya çıkarıldığım, sonra tekrar merdivenlerden çıkarılarak bir yere fırlatıldığım, ne olduğunu bilemediğim sert bir nesneye bağlandığım, galiba zincirlendiğim, sonra uçak motorlarının homurdanmalarına benzeyen sesler duyduğum, havalandığımızı hissettiğim kalmış aklımda.</p>

  <p class="calibre1" style="text-align: justify;">Evet, bir uçaktaydım; gözlerim kapalı ve ellerim zincirli olarak hayvanlar gibi bir yere bağlanmıştım. Bunları ilk ve son kez anlatıyorum Ahmet. Çünkü beni onca zaman merak ettikten sonra neler&nbsp;<span style="font-size: 1em;">olduğunu bilmeye hakkın olduğunu düşünüyorum. Ama bu konuda bir daha ağzımı açmayacağım. Hatta hiç kimsenin bu konuda konuşmasına izin vermeyeceğim.</span></p>

  <p class="calibre1"></p>

  <p class="calibre1" style="text-align: justify;">Hani ikizler birbirlerinin yaşadıklarını hissederler diye bir laf dolaşır ya, alakası yok, neler olup bittiğini, maddi manevi ne işkencelerden geçirildiğimi, yüreğimin nasıl kıskaçlarla paramparça edildiğini, Olga’yı düşünmekten nasıl deliliğin sınırlarında dolaşmış olduğumu hissetmene imkân yok. Bu yüzden iyi dinle beni, sözümü kesme, soru sorma. Bırak kendi kendime konuşur gibi sana aktarayım her şeyi.</p>

  <p class="calibre1" style="text-align: justify;">Sonra da ebediyen unutalım. Olga’yla evlenebilseydim eğer “İtirazı olan varsa şimdi konuşsun ya da ebediyen sussun” diyeceklerdi... İşte artık ebediyen susma zamanı, anlatacaklarım da bu hikâyeye vurulan kıpkırmızı bir mühür.</p>

  <p class="calibre1" style="text-align: justify;"><i class="calibre2">Mehmet nihayet anlatıyor olup biteni. Bunca zaman bekledikten ve</i> <i class="calibre2">artık umudumu kestikten sonra anlatıyor. Karşımdaki yüzde hiçbir duygu yok; mimiksiz, durgun, donuk bir maske konuşuyor sanki. Kimseyi</i> <i class="calibre2">acındırmak, bakın başıma neler geldi demek istemiyor. Bir insan yüzü</i> <i class="calibre2">değil artık bu. Ne yapmam gerektiğini bilemiyorum. Çünkü aramızda</i> <i class="calibre2">hiçbir yakınlık kalmamış. Anlattığı dehşetli şeyler ile sakin ve donuk</i> <i class="calibre2">ifadesi arasındaki korkunç çelişki insanı fena yapıyor. Her şeyi anlamsız kılıyor, bildiğimiz dünya değişiyor, başkalaşıyor. İşte bunları</i> <i class="calibre2">hatırlıyorum.</i></p>

  <p class="calibre1" style="text-align: justify;">Gözlerimi öylesine sıkı bağlamışlardı ki, açtıkları zaman her şey bulanık görünüyordu; buna rağmen ilk seçebildiğim gri bir duvardı. Uzun süre baktım ona, baktım baktım, sonra duvar da bana bakıyormuş gibi bir duyguya kapıldım.</p>

  <p class="calibre1" style="text-align: justify;">Canlı, soluk alıp veren, zalim bir duvardı karşımdaki, düşman bir duvardı. Uçaktan indirip, açık havaya çıkardıklarında, sonra oradan oraya savrularak giden, kamyon sandığım bir şeyin kasasına atıldığımda yine kusmaya başlamıştım. Ne kadar gittiğimizi bilmediğim o yol&nbsp;<span style="font-size: 1em;">boyunca o kadar çok kustum ki sadece safra çıkarıyordum herhalde ya da kuru kuru kramplar, kasılmalar yaşıyordum. Uçakta da, kamyonda da bir şey söylemeye kalktığımda gövdemin herhangi bir yerine korkunç bir tekme iniyordu. Galiba bir seferinde dipçikle vurdular.</span></p>

  <p class="calibre1" style="text-align: justify;">Gözlerim bağlı olduğu için darbenin hangi yönden geldiğini, nereme vurduklarını anlayamıyordum. En kötüsü, darbenin ne zaman geleceğini bilememekti.</p>

  <p class="calibre1" style="text-align: justify;"><i class="calibre2">Duyduklarımdan daha çok, Mehmet’in sesindeki tekdüzelik,</i> <i class="calibre2">yüzündeki ifadesizlik dehşete düşürüyor beni. Bir şeyler hissetme özelliği kaybolmuş bir insan görüyorum karşımda. Onu dinlerken duygularım ölüyor.</i></p>

  <p class="calibre1" style="text-align: justify;"><i class="calibre2">Sözlerini tamamlayınca kalkıp gideceğini anlıyorum. Onu bir daha</i> <i class="calibre2">görme umudum yavaş yavaş yitiyor. Bunu düşünüyorum sadece, duygusuz bir şekilde düşünüyorum. Ben de onun gibi, artık bir şey hissetmemeye başlıyorum. Öylece dinliyorum. Mehmet’in sesini duyuyorum.</i></p>

  <p class="calibre1" style="text-align: justify;"><i class="calibre2">Bir de meltem rüzgârıyla kabaran Karadeniz’in hırçın hırçın kayalara</i> <i class="calibre2">vuruşunu, müezzinin okuduğu akşam ezanının yankılanmasını, Kerberos’un iniltilerini...</i></p>

  <p class="calibre1" style="text-align: justify;">Odada hiç pencere yoktu. Köşede, aydınlatmaya yetmeyen zayıf bir ampul yanıyordu. O boşlukta, beni düşmanca süzen duvarın karşısında bir sedir olduğunu fark ettim. Tahta bir sedir; üzerinde ne bir şilte ne bir örtü vardı; kaba bir tahta. O sert tahtaya oturdum, sonra uzandım.</p>

  <p class="calibre1" style="text-align: justify;">Aklımı başıma toplamaya, olayları sıraya koyarak düşünmeye, bazı sonuçlara varmaya çalıştım. İki şey buna engel oluyordu: Biri sersemlemiş halim, ikincisi de Olga’ya ne olduğu sorusunun yarattığı yürek çarpıntısı.</p>

  <p class="calibre1"></p>

  <p class="calibre1" style="text-align: justify;">Uçakla getirildiğime göre Moskova’ya çok uzak bir yerde olmalıydım. Kalın duvarlı hücrede hiç ses duyamıyor, nerede olduğumu anlatacak bir işaret, bir konuşma, doğal bir ses yakalayamıyordum. Yalnızca, kalın duvarların bile engellemeye yetmediği uçak motorlarının gürültüleri geliyordu kulağıma. İnip kalkan uçaklar, durmadan inip kalkan uçaklar...</p>

  <p class="calibre1" style="text-align: justify;">Bir havaalanı yakınında mıydım, yoksa uçakların geçiş yolu üzerinde miydim, gözaltına mı alınmıştım, tutuklanmış mıydım, esir miydim?</p>

  <p class="calibre1" style="text-align: justify;">Kim yapmıştı bunu bana, kimlerin elindeydim? O Rus subayı bana tokat attığına göre Rus ordusu mu elinde tutuyordu beni? Neden, neden, neden?</p>

  <p class="calibre1" style="text-align: justify;">Bu sorularla kıvranırken, mideme bıçak gibi bir sancı saplandı. Yirmi dört saati aşkın bir süredir hiçbir şey yemediğimi, içmediğimi düşündüm. Gri duvarlar arasında açlıktan ve susuzluktan öldürecekler miydi beni? Belki de. İyi ama böyle bir şeyi niçin yapsınlardı ki?</p>

  <p class="calibre1" style="text-align: justify;">Kendi halinde bir mühendisle kim uğraşırdı böyle? Sedirde saatlerce kıvrandım, bunları düşündüm, eski güzel günleri, Olga’yı gözümün önüne getirmeye çalıştım ama bunun acıyı artırmaktan başka bir işe yaramadığını anladım.</p>

  <p class="calibre1" style="text-align: justify;"><i class="calibre2">İstanbul’dayım, ucuz bir otelde kalıyorum. Galiba biraz kendimden</i> <i class="calibre2">geçmişim; bu kısacık uykudan karabasanlarla uyanıyorum yine. Vapur</i> <i class="calibre2">düdükleri kulaklarımı oyuyor, otelin kirli camlarından içeriye sabah</i> <i class="calibre2">güneşi doluyor. Kalkıp su içen minareleri görmeye gidiyorum ama o</i> <i class="calibre2">sabah denize doğru eğilmiyorlar, gökyüzüne yazı yazmaya hazırlanan</i> <i class="calibre2">uçları iyice sivriltilmiş kurşunkalemler gibi dimdik ayakta duruyorlar.</i></p>

  <p class="calibre1" style="text-align: justify;"><i class="calibre2">Demek ki bu sabah susamamışlar diye düşünüyorum.</i></p>

  <p class="calibre1" style="text-align: justify;"><i class="calibre2">Şirketle görüşüp işten ayrılacağımı söyleyeceğim. Artık çalışmam.</i></p>

  <p class="calibre1" style="text-align: justify;"><i class="calibre2">Emeklilik yaşım gelene kadar geçecek bekleme süresi için bir çare,</i></p>

  <p class="calibre1" style="text-align: justify;"><i class="calibre2">karnımı doyurmanın bir yolunu bulmalıyım. Bulunur bir yol nasılsa,</i> <i class="calibre2">hiç de umurumda değil. Mehmet’i de aramıyorum, arayamıyorum,</i> <i class="calibre2">çünkü mümkün olabilecek her şeyi yaptım, her yere başvurdum. Falcılara bile gittim. Kimi kardeşimin ölmüş olduğunu, öbür dünyadan</i> <i class="calibre2">bana selam gönderdiğini söyledi, kimi bir kuyunun dibinde yattığını...</i></p>

  <p class="calibre1" style="text-align: justify;"><i class="calibre2">Bir tanesi, dünyanın bütün kör kuyularını arayıp onu bulmam gerektiğini, yoksa ruhunun huzura kavuşmayacağını bildirdi, kimi üç vakte</i> <i class="calibre2">kadar geleceğini müjdeledi. Onu bekliyorum, evet, her gün, her an</i> <i class="calibre2">bekliyorum, ama tuhaf bir bekleyiş bu. Umutlanmadan, hatta sanki hiç</i> <i class="calibre2">önemsemeden bekliyorum. Bir üzüntü hissetmiyorum artık. Bu bekleyişin en önemli yönü, sürekli bir durum olması; düşüncelerimin, hayatımın doğal bir parçası gibi.</i></p>

  <p class="calibre1" style="text-align: justify;">Bir gürültüyle uyandım. Böyle bir şeyi hiç beklemediğim için yüreğim küt küt çarpmaya başladı. Gürültünün nereden geldiğini anlamaya çalıştım. Tahta sedir, zaten dayakla tekmeyle örselenmiş&nbsp;<span style="font-size: 1em;">kemiklerimi balyozla dövülmüş gibi ağrıtmıştı. Sonunda loşluğa alışan gözlerim demir kapıda açılmış küçük bir sürgülü pencereyi keşfetti. Bir el içeriye bir tepsi uzatıyordu, galiba yemek ve su vardı. Oraya doğru gittim. O sürgülü pencereden uzanan elin arkasında, yanakları ağzının kenarına bir buldok köpeği gibi yığılmış yaşlıca bir yüz seçtim. Gözleri vardı ama bakmıyor, görmüyor gibiydi.</span></p>

  <p class="calibre1" style="text-align: justify;">“Neredeyim?” dedim. “Ne olur, yalvarırım konuşun, söyleyin neredeyim ben?”</p>

  <p class="calibre1" style="text-align: justify;">Adam tepsiyi elinden bıraktı, tepsi ve üstündekiler şangır şungur beton zemine çarptı, sonra penceredeki demir sürgü şırrrrak diye kapandı, gri duvarın düşmanca bakışları altında yalnızlığıma geri döndüm.</p>

  <p class="calibre1"></p>

  <p class="calibre1" style="text-align: justify;"><i class="calibre2">Gelmiyor Mehmet. Ayağımı nereye bassam sallanıyor. İskeleler daha</i> <i class="calibre2">çok sallanıyor, midemi bulandırıyor bu koca şehir. Kaçmak istiyorum</i> <i class="calibre2">ve işin en korkunç yanı, Mehmet’i unutmaya başlamış olmam. Eskiden</i> <i class="calibre2">her saniye Mehmet nerede, Mehmet nerede diye kendimi yer bitirirken,</i> <i class="calibre2">şimdi durumu kabul etmeye başlıyorum. İnsan, kendine kurallar koyulan bir hayvan gibi her duruma alışıyor.</i></p>

  <p class="calibre1" style="text-align: justify;">Saatimi aldıkları için kaç olduğunu anlayamıyordum. Hiç gün ışığı olmadığı için günleri geceleri birbirine karıştırmıştım artık. Zamanı bilmek, kavramak ne kadar önemli bir şeymiş meğer. Zaman kavramın kayboldu mu, içindeki temel gerçeğe, uygarlığın çeşitli yöntemlerle değiştirmeye çalıştığı, yücelttiği halde içinde durmakta olan gerçek kimliğine, yani hayvan oluşa doğru adım adım alçalıyorsun. Bu yüzden tahta sedirden ağrılar içinde kalktım, dört ayak üstünde sürünerek demir kapının önüne gittim. Buldoğun yere savurmuş olduğu bulamaç gibi sulu şeyi, dilimle yalayarak yemeye başladım. Beton zeminde hafifçe göllenmiş olan suyu da yine dilimle yalayarak içtim.</p>

  <p class="calibre1" style="text-align: justify;">Aradan ne kadar geçti bilmiyorum, bir saat mi, bir gün mü, bir hafta mı; kapıdaki sürgü yine açıldı, buldok suratlı adam yine bir tepsi uzattı.</p>

  <p class="calibre1" style="text-align: justify;">Bu sefer tepsiyi büyük bir minnet duygusuyla aldım. İnsanın gövdesini dev bir silindirle ezebilirler ama ruhunu daha da kolay ezebiliyorlar.</p>

  <p class="calibre1" style="text-align: justify;">Ezilmiştim, günden güne hayvani özüme doğru alçalmamı sürdürüyordum. Odanın köşesinde ihtiyaçlarımı gideriyordum. Önceleri bir koku geliyordu, sonra azaldı, azaldı ve duyulmaz oldu. Bir gün yemek verdikleri tepsiyi alıp, ampulün altına gittim. Tepsinin kararmış&nbsp;<span style="font-size: 1em;">metalinde yüzümü görmeye çalıştım. Görebildiğim soluk yüz, siyah sakalları göğsüne kadar uzamış bir hayalete aitti.</span></p>

  <p class="calibre1"></p>

  <p class="calibre1" style="text-align: justify;">Ampul, demir bir kafes içindeydi. İlk günlerde onu kırarak bileklerimi kesmek için çok uğraşmıştım ama demir kafes öyle sağlamdı ki kıpırdatamadım bile.</p>

  <p class="calibre1" style="text-align: justify;">Benim adım ne, adım ne, adım ne; kimim ben? Olga diye bir sevgilim gerçekten var mı, yoksa hepsi yıllardır bu hücrede yatmış olan bir delinin hayali mi? Kurgu mu, gerçek mi? İstanbul’daki minareler kadar gerçek, evet evet, gerçek! Koşu bandındaki siyah at kadar gerçek. Ya öyle bir hayat olmamışsa, ya hepsi benim vurula vurula serseme dönmüş, bir zindanın dibinde yatan lanet olası kafamdan çıkmışsa, ya Borisov, Olga, Ludmilla birer kurguysa...</p>

  <p class="calibre1" style="text-align: justify;">Bunun üstüne karşımda beni süzüp duran lanet duvara gittim, işaretparmağımı pürüzlü yüzeyine sertçe sürtmeye başladım. O kadar sürttüm ki parmağımın ucundaki deri inceldi, inceldi, sonra koptu ve kanamaya başladı. O kanla gri duvara kocaman bir OLGA yazdım.</p>

  <p class="calibre1" style="text-align: justify;">İçime sonsuz bir ferahlık yayıldı, canımın yanması, parmağımın feci sızlaması daha da çok hoşuma gitmeye başladı. Hiç olmazsa insan olduğumu hatırlatıyordu. Şimdi sedirde oturduğumda sürekli Olga yazısını görerek onu gözümde canlandırmayı başarıyordum. Hem de o duvarı yenmiştim. Olga adının altında ezilmişti. Sadece basit, pis, kaba, aşağılık bir duvardı artık, yüzüme bile bakamıyordu.</p>

  <p class="calibre1" style="text-align: justify;">Yemek verdiler yedim, sedirde uyudum, köşeye gidip ihtiyaçlarımı giderdim, sonra yine yemek verdiler yedim, uyudum, köşede ihtiyaçlarımı giderdim, sonra yine yemek verdiler yedim, uyudum, köşede ihtiyaçlarımı giderdim. Ve sonra yine, ve sonra yine, ve sonra yine...</p>

  <p class="calibre1" style="text-align: justify;">Böylece aylar mı, yıllar mı geçti, bilmiyorum. Sadece saçlarım omuzlarıma, sakalım göğsümün epey aşağısına inmişti. Zamanla ilgili tek ölçüm buydu.</p>

  <p class="calibre1"></p>

  <p class="calibre1" style="text-align: justify;">Her uyku sözü geçtiğinde kızın gözlerinin biraz daha kapandığını görüyorum, uyumak üzere olduğunu anlıyorum, başı önüne düşüp duruyor. Nedense babaannemin söylediği eski bir türkünün sözleri geliyor aklıma: Yüce dağ başında yatmış uyumuş / Ela gözlerini uyku bürümüş. Bu kızın gözleri ela değil, siyah ama yine de uyku bürümüş.</p>

  <p class="calibre1" style="text-align: justify;">Demek ki hikâye yarın tamamlanacak ama hayır, ne mümkün!</p>

  <p class="calibre1" style="text-align: justify;">Olağanüstü bir gayretle ayağa fırlıyor, “Bir dakika lütfen” diyor, banyoya gidip yüzüne su çarpıyor, iyice ayılıyor ve ikimize de birer kahve yaparak karşımdaki koltuğa yerleşiyor. Kararlı ve kendinden emin, gözleri de iyice açık.</p>

  <p class="calibre1" style="text-align: justify;"><i class="calibre2">Şirkete ayrılmak istediğimi söylüyorum, bu olanlardan sonra kendimde çalışacak güç bulamadığımı anlatıyorum. İyi davranıyorlar. Sanki</i> <i class="calibre2">kendileri işten çıkarmış gibi, çalıştığım yıllara karşılık gelen ihbar ve</i> <i class="calibre2">kıdem tazminatlarımı ödüyorlar.</i></p>

  <p class="calibre1" style="text-align: justify;"><i class="calibre2">Ayrıca, ne var ne yok her şeyi satıyorum. Emekliliğe hak kazanmak</i> <i class="calibre2">için beklemem gereken süre boyunca giderimi karşılayacak ve eksik</i> <i class="calibre2">kalan emeklilik primlerimi yatıracak kadar parayı bir kenara koyuyorum. Resmen öyle değilsem de, kendimi bu şekilde emekliye ayırıyorum.</i></p>

  <p class="calibre1" style="text-align: justify;"><i class="calibre2">Emekli inşaat mühendisi Ahmet Arslan olarak yaşamaya başlıyorum</i> <i class="calibre2">artık.</i></p>

  <p class="calibre1" style="text-align: justify;"><i class="calibre2">Kalan paramın bir kısmıyla elden düşme bir araba alıyorum,</i> <i class="calibre2">başlıyorum İstanbul’un çevresinde dolaşmaya. Önce Rumeli Feneri’ne,</i> <i class="calibre2">Garipçe Köyü’ne falan gidiyorum, sonra Şile taraflarına. Ama</i> <i class="calibre2">bakıyorum ki her yer İstanbullularla dolup taşmakta, en çok da hafta</i> <i class="calibre2">sonları. Hele balık lokantaları, insan kaynıyor.</i></p>

  <p class="calibre1" style="text-align: justify;"><i class="calibre2">Bir gün Rumeli Feneri’ndeki kayalıklara iniyorum, yosunlu kayaların</i> <i class="calibre2">üstünde oturup Karadeniz’e bakıyorum. Hava bozuyor, kara bulutlar</i> <i class="calibre2">kaplıyor gökyüzünü, deniz grileşiyor, sol yanımda, epey ileride bir</i> <i class="calibre2">şimşek çakıyor. Nedense bunu bir işaret olarak algılıyorum, Tesla’nın</i></p>

  <p class="calibre1" style="text-align: justify;"><i class="calibre2">işareti. Arabama atlayıp o şimşeği bulmaya gidiyorum. Karadeniz’in</i> <i class="calibre2">Bulgaristan’a doğru uzanan kıyısı boyunca gidiyorum. Bazen yol içeri</i> <i class="calibre2">giriyor, sık ormanlar arasına dalıyor, bazen de gri denizin yaladığı</i> <i class="calibre2">kıyıya dönüyor.</i></p>

  <p class="calibre1" style="text-align: justify;"><i class="calibre2">Sonra birden Yalıköy diye bir tabela görüyorum, sağa doğru bir yol</i> <i class="calibre2">dönüyor. Oraya sapıyorum, delik deşik olmuş yollarda sallana sallana</i> <i class="calibre2">araba sürüyorum. Sonunda ulaştığım yer istediğim kadar ıssız, hırçın</i> <i class="calibre2">ve kuzeyli. Bir pansiyon soruyorum. Bakkalın üst katını gösteriyorlar,</i> <i class="calibre2">ertesi gün de karşıdaki harap evin satılık olduğunu öğreniyorum.</i></p>

  <p class="calibre1" style="text-align: justify;"><i class="calibre2">Dedim ya, bütün bunlarda bir işaret görüyorum ben. Demek ki</i> <i class="calibre2">buraya yerleşmem, burada kalmam, belki de burada ölmem, buraya</i> <i class="calibre2">gömülmem gerekiyor. Neden mi? Çünkü eski hayatımla hiçbir ilgisi</i> <i class="calibre2">yok. Bana Ay krateri kadar yabancı bir yer. Ne bir kişiyi tanıyorum ne</i> <i class="calibre2">de beni tanıyan biri var. Sorulardan, arkadaşlıklardan, toplumdan</i> <i class="calibre2">uzak, kendi içine dönen bir hayat. Bütün istediğim bu.</i></p>

  <p class="calibre1" style="text-align: justify;"><i class="calibre2">O evi alıyorum. Onarıyorum, İstanbul’dan kitaplar ısmarlayıp rafları</i> <i class="calibre2">ve odaları yeniden düzenliyorum ve gördüğün hayatım başlıyor. Artık</i></p>

  <p class="calibre1" style="text-align: justify;"><i class="calibre2">“Neredesin Mehmet?” diye sormadığım bir hayat. Ama Mehmet tekrar</i> <i class="calibre2">hayatıma giriyor.</i></p>

  <p class="calibre1" style="text-align: justify;">“Nasıl, nasıl, nasıl?”</p>

  <p class="calibre1" style="text-align: justify;">“Biliyorum merak ettiğini” diyorum, “ama daha oraya gelmemize çok var.”</p>

  <p class="calibre1" style="text-align: justify;">Kızın “Size bir soru sormama izin verir misiniz” sorusu hafif bir alarm zili çaldırıyor kafamda. Çünkü artık samimi olduğu zaman</p>

  <p class="calibre1" style="text-align: justify;">“sen”, kızdığı zaman da “siz” diye hitap ettiğini öğrenmiş durumdayım. Bu sen ve siz farkı o kadar önemli ki!</p>

  <p class="calibre1"></p>

  <p class="calibre1" style="text-align: justify;">“Siz” diyor, “insanlardan bu kadar kaçtığınıza, bu kadar... ne bileyim iğrendiğinize göre, kendinizi çok mu yüksek bir yerde görüyorsunuz?</p>

  <p class="calibre1" style="text-align: justify;">En temiz, en dürüst, en akıllı sizsiniz, kalan herkes ise aptal ve cahil, öyle mi?”</p>

  <p class="calibre1" style="text-align: justify;">Gülüyorum. “İnsanların çoğunun aptal olduğu doğrudur” diyorum.</p>

  <p class="calibre1" style="text-align: justify;">“Özellikle zenginler. Sen bu yaşta bunu fark edemiyor olabilirsin, çünkü haklı olarak varlıklı bir adamla evlenmek, çocuğunu kucağına almak, güzel bir araba ve ev istiyorsun. Ama benim gördüklerimi görebilsen...”</p>

  <p class="calibre1" style="text-align: justify;">“Neymiş onlar?” diye atılıyor. “Nedir göremediğim?</p>

  <p class="calibre1" style="text-align: justify;">“Zenginlik insana ait bir özellik değil” diyorum. “Para insanın doğal bir parçası değil; kaybolabilir, çalınabilir, soyut bir kavram, birtakım sıfırlar... Zaten hayatta anlamlı olan değerler parayla sahip olunamayanlar. Kitap, çalışacak insan, eşya alabilirsin; ama bunlar bilginin, dostluğun, paylaşma duygusunun yerini tutamaz. Oysa zengin aptallar paranın çok önemli olduğunu sanıyorlar, bu yüzden de servetlerinin kendilerine ruhsal bir ayrıcalık, özel bir mutluluk getirmesini bekliyorlar. Bu mümkün olmayınca, içleri de boş olduğu için can sıkıntısı başlıyor. Konuşacak bir şeyleri olmadığı için tavla, kâğıt oyunu falan oynayarak tahammül edebiliyorlar bu hayata ve de birbirlerine. Veya işkolik oluyorlar, sanki kıtlık koşullarından kurtulmaları gerekiyormuş</p>

  <p class="calibre1" style="text-align: justify;">gibi işlere dalıyorlar. Onların yerinde olsam intihar ederdim.”</p>

  <p class="calibre1" style="text-align: justify;">“Peki, sizin ayrıcalığınız ne?” diye soruyor.</p>

  <p class="calibre1" style="text-align: justify;">“Çok basit” diyorum. “Okumak, sadece okumak. Okuyan insan,</p>

  <p class="calibre1" style="text-align: justify;">dünyanın aklına yaslar sırtını. O zenginlerin arkadaşları birkaç finansçı, üç beş holding yöneticisi. Üstelik içtenlikten her zaman şüphe duyulan ilişkiler içindeler. Oysa benim dostlarım dünyanın gelmiş geçmiş en akıllı ve en yaratıcı insanları: Aristoteles, Platon, İbn Rüşd, Faulkner,</p>

  <p class="calibre1" style="text-align: justify;">Homeros, Nietzsche, İbn Haldun... Bunları hangi maddiyatla bir tutabilirsin?”</p>

  <p class="calibre1" style="text-align: justify;">Tuhaf bir düşünce tarzım olduğunu söylüyor. Çok tuhaf bir insanmışım. Bu hafif saldırıyı, benim değil dünyanın tuhaf, hatta deli olduğunu söyleyerek savuşturmaya çalışıyorum. Ama benim gibi insanların zayıf yanının da her şeyi fark etmek olduğunu söylüyorum.</p>

  <p class="calibre1" style="text-align: justify;">Fazla bilmek mutsuzluk getiriyor. “Ne mutlu cehaletin koruyucu rahmi içinde bir cenin gibi büzülüp yatanlara” diyorum.</p>

  <p class="calibre1" style="text-align: justify;">O akşam Arzulara gelen konuklardan bu yüzden mi hoşlanmadığımı soruyor.</p>

  <p class="calibre1" style="text-align: justify;">“Bir sürü nedenden” diye yanıtlıyorum onu. “Bak bir örnek vereyim: Bunlar gösteriş sever değil mi? En pahalı araba, en büyük ev, en güzel giysi, en pahalı mücevher... Değil mi?”</p>

  <p class="calibre1" style="text-align: justify;">“Evet” diyor sabırsızca, “öyle.”</p>

  <p class="calibre1" style="text-align: justify;">“Ama diyorum aynı zamanda da nazar değmesinden ödleri kopar.</p>

  <p class="calibre1" style="text-align: justify;">Hem gösteriş yapar hem de milletin gözü kalmasın diye kurban kesmek, kan akıtmak gibi pagan ayinlerine, nazar boncuğu takmaya, hatta kurşun döktürmeye kadar başvurmadıkları rezalet kalmaz. Bu kadar zahmet yerine biraz daha alçakgönüllü yaşasalar, biraz daha ucuz araba kullansalar, buna karşılık kafalarını zenginleştirseler olmaz mı?”</p>

  <p class="calibre1" style="text-align: justify;">Valla haklıymışım, bu da bir bakış açısıymış ama bunu arkadaşlarına anlatmasına olanak yokmuş, bu devirde kimse anlamazmış bunları.</p>

  <p class="calibre1" style="text-align: justify;">“İşte” diyorum, “cevabı kendin verdin. Bu yüzden kaçıyorum aptal kalabalıklardan. Bana kızdın ama şimdi yavaş yavaş hak vermeye başladın galiba.”</p>

  <p class="calibre1"></p>

  <p class="calibre1" style="text-align: justify;">Zaman ölçüsü olmadığı için ne kadar sürdü bu dönem bilemiyorum ama sonra bunu bile unuttum; kapıdan uzatılan yemeği alarak ve sonra tepsiyi geri vererek yaşadım günlerimi. Ah, tepsi o kadar küt bir şey olmasaydı, sivri veya keskin bir ucu bulunsaydı, kendimi öldürmek için kullanabilirdim onu. Ama bu mümkün değildi, meğer insanın kendi canını alması ne zormuş.</p>

  <p class="calibre1" style="text-align: justify;">Böyle bir hücreye tıkıldığın için önce kızıyorsun, öfkeleniyorsun, isyan ediyorsun, sonra yanlışlığın düzeltilmesini bekliyorsun. Umut evresi epey uzun sürüyor. Daha sonra umut ışığı yavaş yavaş sönmeye başlıyor ve umutlanmaktan korkar hale geliyorsun. En sonunda uyuşuyorsun, belki de bilerek beynini uyuşturuyorsun. Hayatta kalmak dışında bir amacın kalmıyor. Uzun bir süre böyle gidiyor, sonra hayatta kalmanın da bir işe yaramadığını anladığın gün geliyor, ölümü her türlü acının ilacı olarak görmeye başlıyorsun ama kendini öldürmek için bir çare bulamıyorsun. Kendi boğazını sıkamazsın, verdikleri bir maşrapa suda boğulamazsın, bileklerini kesecek bir şey yok, kafanı duvara vura vura parçalayamazsın, olsa olsa yaralanır, bilincini yitirirsin, sonra daha büyük acılar çekmeye mecbur olursun.</p>

  <p class="calibre1" style="text-align: justify;">Böylece o hücrenin bir parçası olup çıktım. Duvardaki Olga yazısı bile soluklaştı, silinmeye başladı. Yenisini yapacak gücü bulamadım kendimde. Dedim ya beynim uyuştu, mankurt oldum.</p>

  <p class="calibre1" style="text-align: justify;">“Mankurt”u biliyor musun; hani eskiden Asya’daki kabilelerin bir düşman savaşçısını esir aldıkları zaman uyguladıkları yöntem. Adamın kafasındaki saçları kazırlarmış, sonra yeni kesilmiş bir koyunun ıslak işkembesini o çıplak başa sıkıca geçirir, savaşçıyı boğazına kadar toprağa gömer ve Asya güneşinin altında günlerce bırakırlarmış. Ölmesin diye yemek yedirirlermiş elbette. Bir süre sonra adamın saçları uzamaya başlayınca kuruyan, sertleşen işkembeyi geçemediği için kıvrılıp geri döner, adamın beynine doğru büyürmüş. Korkunç acılar çeken adam bir süre sonra kimliğini, kişiliğini, her şeyi unutup mankurt</p>

  <p class="calibre1" style="text-align: justify;">haline gelirmiş. Bu savaşçıları kendi kabilelerine karşı dövüştürürlermiş. Gerçi benim saçım belime doğru geliyor geri dönmüyordu ama ben de yavaş yavaş o beyin uyuşukluğu içine giriyordum.</p>

  <p class="calibre1" style="text-align: justify;">Bir gün o Amerikalı bir mucize gibi aynı hücreye atılmasa mankurt olmama çok az kalmıştı. Zaten önce durumu kavrayamadım. O demir kapının açılması ve içeri birinin girmesi, dünya kürenin tam ortasından ikiye bölünmesi kadar tasarlanamaz bir şeydi ama oldu, gerçekten oldu. Hücrenin köşesine büzülmüş titreyen, saç ve sakaldan görünmeyen adam bu mucizeye tanık oldu.</p>

  <p class="calibre1" style="text-align: justify;">İçeri attıkları, benim gibi zayıf ama sağlıklı bir adamdı, spor giyinmişti; üzerinde birçok cebi olan bir yelek vardı. Kendisini içeri sokanlara itiraz ediyordu ve ben bu kelimeleri anlıyordum; Tanrım, anlıyorum diye düşündüğümü hatırlıyorum. Tanrım anlıyorum, ne büyük bir şeydi bu. Bir insanın ağzından çıkan sözcükleri anlamak, onları anlamlandırabilmek. Köşeden doğrulan bedenimle birlikte hayvanlıktan insanlığa doğru da bir yükseliş başlatmıştı o sözcükler bende. Konuşabilen bir yaratıktım.</p>

  <p class="calibre1" style="text-align: justify;">Onu korkuttum herhalde; kapıyı sertçe kapayıp gittikleri zaman ona doğru yaklaşıp, dokunmak istemiştim, ellerimi öne uzatmış ona doğru yürüyordum.</p>

  <p class="calibre1" style="text-align: justify;">“Dur!” dedi İngilizce. “Dur, daha fazla yaklaşma.” Sonra odanın öteki köşesine doğru çekildi. O zaman durdum, oturması için sediri gösterdim ve ona bir şeyler söylemeye çalıştım ama ağzımdan sadece homurtular çıktı.</p>

  <p class="calibre1" style="text-align: justify;">Sonra ağzım alıştı, düzelmeye, kelimeleri şekillendirebilmeye başladı ve onca zamandan sonra kurabildiğim, söyleyebildiğim tek cümle şu oldu:</p>

  <p class="calibre1" style="text-align: justify;">“Ben bir insanım.”</p>

  <p class="calibre1"></p>

  <p class="calibre1" style="text-align: justify;">Bunu tek bir kez söylediğimi sanıyordum ama onun beni durdurmasından anladım ki, bu cümleyi tekrarlayıp duruyormuşum. Böylece konuşabilmenin, beyinde oluşan bir kavramın ses tellerini titretmesinin, ses çıkararak ve ona ağızla şekil vererek bir şeyler söyleyebilmenin insan olmak anlamına geldiğini anlatmış oluyordum galiba.</p>

  <p class="calibre1" style="text-align: justify;">“Sus” dedi, “lütfen sus, benim de kafamı toplamaya ihtiyacım var.”</p>

  <p class="calibre1" style="text-align: justify;">Bu değerli konuğumu kaybederim, küstürürüm korkusuyla sustum.</p>

  <p class="calibre1" style="text-align: justify;">Köşeye gidip oturdum, sediri ona bıraktım, elimle buyur, buraya otur işareti yaptım. Köşeme büzüldüm, gözlerimi sedire oturan zayıf adama diktim, öne arkaya sallanarak beklemeye başladım. Adamın çok üzgün olduğunu görüyordum, kendi sorunlarıyla uğraşmayı tercih ediyordu besbelli. Eğitimli bir yüzü vardı, konuşmasında üniversite okuyan Amerikalılara özgü bir şeyler vardı.</p>

  <p class="calibre1" style="text-align: justify;">Öyle bir şey söylemeliydim ki benimle konuşmayı reddeden bu adamın ilgisini çekeyim. Yeteri kadar sabrettikten sonra birden “Nemo cogendus amicus!” dedim, sonra tekrarlamaya başladım: “Nemo cogendus amicus, nemo cogendus amicus.”</p>

  <p class="calibre1" style="text-align: justify;">Sonunda dikkatini çekmeyi başarmıştım. Ne dediğimi sordu. “Nemo cogendus amicus” dedim tekrar. Anlaşılan bu suçlayıcı Latince ifadeyi, böyle bir hücrede duymayı beklemiyordu. Ama bizim zaten dost olmadığımızı söyledi. “Evet” dedim, “bu söz de onu söylüyor, kimseyi dost olmaya zorlayamazsın.”</p>

  <p class="calibre1" style="text-align: justify;">Latince bilip bilmediğimi sordu; lisede ve üniversitede okuduğum kadar bildiğimi söyledim. Yani Latin dilini değil ama bazı ünlü Latince deyişleri biliyorum. Bunun üzerine biraz daha ilgilendi galiba. Ne de olsa hücrede karşılaştığı bu mağara adamı üniversiteden falan bahsediyordu.</p>

  <p class="calibre1"></p>

  <p class="calibre1" style="text-align: justify;">Bu yumuşamadan yararlanarak “Ne olur” dedim, “iki soruma cevap verin, sadece iki basit soru, istemezseniz sizi bir daha hiç rahatsız etmem.”</p>

  <p class="calibre1" style="text-align: justify;">Bu soruların neler olduğunu sordu.</p>

  <p class="calibre1" style="text-align: justify;">“Gayet basit” dedim. “Çok basit... Neredeyiz ve hangi tarihteyiz?”</p>

  <p class="calibre1" style="text-align: justify;">Cevapları beni dehşete düşürdü. Demek ki yaklaşık bir buçuk yıldır o hücredeydim ve Grozni’deydik, Çeçenistan’da Kızıl Ordu’ya ait bir üste.</p>

  <p class="calibre1" style="text-align: justify;">Sonra ben sormadan o anlatmaya başladı. Tahmin ettiğim gibi Amerikalı bir gazeteciymiş, Çeçenistan’ın Sovyetler Birliği’nden ayrılma, bağımsız bir ülke olma yolundaki mücadelesini izliyormuş.</p>

  <p class="calibre1" style="text-align: justify;">Bu konuda geniş bir makale hazırlayacakmış. Bu amaçla Çeçenistan’da dolaşıyor, yetkililerle olduğu kadar direniş hareketi liderleriyle de görüşüyormuş.</p>

  <p class="calibre1" style="text-align: justify;">Dün ormanda gizlenen bir gerilla lideriyle görüşmeye giderken aniden yolu kesilmiş, Rus ordusu onu gözaltına almış. Yazılarına, fotoğraf makinesine el koyduktan sonra onu buraya atmışlar ama fazla kaygılı değilmiş doğrusu. Çünkü Amerikan Büyükelçiliği durumu biliyormuş, elinde izin belgesi de varmış. Herhalde yarın bu yanlışlık düzeltilirmiş ama şimdi çok yorgunmuş, uykusu varmış (bunları esneyerek söylüyor, terbiyeli bir adam olduğu için esnerken ağzını kapatıyordu), sedirde yatmasına itiraz eder miymişim, çünkü başka yatacak yer yokmuş hücrede. Bir de tuvalet falan yok muymuş burada?</p>

  <p class="calibre1" style="text-align: justify;">O halde kendisinin de o köşeye gitmesinden başka çare kalmıyormuş.</p>

  <p class="calibre1" style="text-align: justify;">Ne ilkellikmiş bu böyle! Uluslararası anlaşmalara göre harp esirlerine bile asgari yaşama ve hijyen koşulları sağlanmalıymış. Tamam tamam, benim hikâyemi de dinleyecekmiş ama şimdi değil, lütfen şimdi değil.</p>

  <p class="calibre1" style="text-align: justify;">Olan bitenlerden yorgun düşmüş, gözleri kapanıyormuş, zaten söylediklerimi anlamazmış ama söz, ertesi sabah can kulağıyla</p>

  <p class="calibre1" style="text-align: justify;">dinleyecekmiş beni ve yine söz veriyormuş ki dışarı çıktığında –ki muhakkak öyle olacakmış– benim için yapabileceği bir şey varsa, bundan kaçınmayacak, yardımcı olmaya çalışacakmış.</p>

  <p class="calibre1" style="text-align: justify;">Böylece benim minnet duygularım ve dualarımla dolup taşan pis kokulu odada, tahta sedirin üstünde uyudu. Bense sabaha kadar onu seyrettim. Onca aydan sonra gördüğüm ilk medeni insan yüzünü bir mucizeye tanık olur gibi sabaha kadar izleyip durdum. Soluk alırken inip kalkan göğsüne, yüzündeki huzurlu ifadeye, bazen bir şeyler mırıldanarak sağa ve sola dönmesine, sanki Musa’nın Kızıl Deniz’i ikiye ayırışına şahit oluyormuşçasına baktım durdum. Bu gazeteci benim hayatla tek bağım olmuştu.</p>

  <p class="calibre1" style="text-align: justify;">Amerikalı gazeteci huzurlu uykusuna daldığında bizim gazeteci kızın da koltukta başı yana kaydı. Soluk alışı düzenli ve daha hafif hale geldi, uyudu. Başının altına bir yastık yerleştirdim, sonra ben de odama gidip yattım.</p>

  <p class="calibre1" style="text-align: justify;">Uykuya dalmadan önce bütün dünyanın uyumakta olduğu gibi tuhaf bir izlenime kapıldım. Sakinleşmiş olan Karadeniz’in dibindeki balıklar, kıyıdaki sandallar uyuyordu. Kuruması için kıyıya serilmiş olan ağlar, kumlar arasındaki yengeçler, çağanozlar uyuyordu. Deniz dibindeki yuvalarında müren balıkları, ahtapotlar; caminin imamı ve müezzini, doktorumuz, Hatice Hanım, Muharrem, Ali ve köy mezarlığına gömülmüş olan Arzu, hepsi uyuyordu. Kerberos ve Arzu’nun burnu kanlı kedisi de uyuyordu. Kasabada savcı bey, mübaşir, hapishanede Svetlana uyuyordu. Amerikalı gazeteci uyuyordu.</p>

  <p class="calibre1" style="text-align: justify;">Tek uyumayan Mehmet’ti. Gözlerini hayranlıkla, hücresindeki bu beklenmedik konuğun yüzüne dikmiş, onu seyrediyordu.</p>

  <p class="calibre1" style="text-align: justify;">“İyi geceler düzenli dünya!” dedim ve rahat bir uykuya daldım.</p>

  <h2 class="calibre1" id="sigil_toc_id_27" style="text-align: justify;"><i class="calibre2">25.Son gün</i></h2>

  <p class="calibre1" style="text-align: justify;">Mehmet dedi ki:</p>

  <p class="calibre1" style="text-align: justify;">Işık geceleri de sönmediği için uyuyan adamın kolundaki saatten vakti kestirebiliyordum. Çok uzun süreden beri zamanı ölçme kavramıyla ilk kez ilişki kurmuştum. Saniyeleri, sonra dakikaları sayıyordum. Saat 4 oldu, sonra 5, sonra 6... Adam hâlâ uyuyordu ama ben korkuyordum. Kapı açılır da onu alıp giderler diye ölümcül bir korku vardı içimde. Bu yüzden hafifçe koluna dokunarak uyandırdım. Önce nerede olduğunu anlayamadı. Herhalde bu saçlı sakallı adamı da çıkaramadı ama ancak bir iki saniye sürdü bu. Fısıldayarak “Sabah oldu mister!” dedim. “Belki şimdi sizi alıp götürürler.”</p>

  <p class="calibre1" style="text-align: justify;">Saatine baktı, yüzünü buruşturdu, zorlukla doğruldu, gece boyunca sert tahtada yatmış olmaktan dolayı tutulan eklemlerini açmaya çalıştı.</p>

  <p class="calibre1" style="text-align: justify;">Benden önce uyanmış olan kız, yatağımın kenarına oturmuş</p>

  <p class="calibre1" style="text-align: justify;">sesleniyordu:</p>

  <p class="calibre1" style="text-align: justify;">“Uyan artık! Hadi uyan artık!”</p>

  <p class="calibre1" style="text-align: justify;">Daha uykuyla uyanıklık arası hayallerime dalamadan uyandırmıştı beni.</p>

  <p class="calibre1" style="text-align: justify;">“Bugün son günüm!” dedi. “Gerçekten son günüm.”</p>

  <p class="calibre1" style="text-align: justify;">Gözlerimi açtığımda bana ürkekçe baktığını gördüm. Herhalde sinirleneceğimi düşünüyordu ki, böyle davranmasının nedenini açıkladı:</p>

  <p class="calibre1" style="text-align: justify;">“Dönmek zorundayım, ailem zaten merak içinde, onları daha fazla oyalayamam, kalkar gelirler. Hem ayağım da iyileşti artık. Hadi n’olur Mehmet’in hikâyesini tamamla artık. Gerekirse gündüz de anlat, gece de anlat ama yarın sabah erkenden ayrılıyorum.”</p>

  <p class="calibre1" style="text-align: justify;">Sonra bir an durdu ve kendisi de pek inanmayarak “Hikâye bitse de bitmese de!” diye ekledi.</p>

  <p class="calibre1" style="text-align: justify;">Kendine iyice gelmiş, uykusu açılmış olan adam yine sedire oturdu, ben de karşısına çömeldim.</p>

  <p class="calibre1" style="text-align: justify;">“Lütfen iyi dinleyin beni” dedim. “Yalvarırım iyi dinleyin. Çünkü dünyayla tek bağlantım sizsiniz. Bu garip hücreye atılalı bir yılı epey geçmiş. Neden dolayı atıldım, kim attı, burası neresi hiçbir fikrim yok.</p>

  <p class="calibre1" style="text-align: justify;">Belki de bu hücrede ölüme terk ettiler beni. Yalvarırım bana yardım edin. Sizi nasıl olsa çıkarırlar, dışarıdakilere –her kimse onlar– beni anlatın. Suçumun ne olduğunu sorun ve yalvarırım Türkiye</p>

  <p class="calibre1" style="text-align: justify;">Büyükelçiliği’ne burada olduğumu bildirin. Yalvarırım, yalvarırım, yalvarırım.”</p>

  <p class="calibre1" style="text-align: justify;">Amerikalı gazeteci sakin olmamı söyledi. Durumun zorluğunu</p>

  <p class="calibre1" style="text-align: justify;">görüyormuş, kendisinin bir gün bile tahammül edemediği o pis hücrede bir yılı aşkın bir süre kalmak akıldışıymış gerçekten. Bu yüzden elinden geleni yapacakmış ama önce sakinleşmeli ve ona kim olduğumu, buraya nasıl düştüğümü anlatmalıymışım.</p>

  <p class="calibre1" style="text-align: justify;">Her an kapı açılacak da tek umudumu elimden alıp götüreceklermiş</p>

  <p class="calibre1" style="text-align: justify;">gibi büyük bir korkuyla ama kalan azıcık aklımı da başıma toplamaya çalışarak durumu özetlemeye çalıştım.</p>

  <p class="calibre1" style="text-align: justify;">“Adım Mehmet!” dedim. “Soyadım Arslan. Elektrik mühendisiyim.</p>

  <p class="calibre1" style="text-align: justify;">Borisov şantiyesinde çalışıyorum.”</p>

  <p class="calibre1"></p>

  <p class="calibre1" style="text-align: justify;">Önce İngilizceyi nereden bildiğimi sordu. Ankara’da önce TED adlı İngilizce eğitim veren bir lisede, sonra da Middle East Technical University’de okuduğumu anlattım.</p>

  <p class="calibre1" style="text-align: justify;">“Demek Türk’sünüz!” dedi.</p>

  <p class="calibre1" style="text-align: justify;">Başımı salladım. Düşünceli bir tavırla Türkiye’nin Müslüman bir ülke olarak Çeçenistan’ın bağımsızlık hareketine destek verdiğini, benim de belki bu yüzden... Hemen atıldım, Çeçenistan meselesiyle ilgilenmediğimi, son yıllardaki politik gelişmeleri izlemediğimi söyledim.</p>

  <p class="calibre1" style="text-align: justify;">“Ayrıca Müslüman değilim” dedim. “Nişanlımın gönlünü yapmak için Hıristiyanlığa geçiş aşamasındayım.” Yani formaliteler için bir yıl daha beklemem gerekiyordu ama Borisov’da “kalbi Ortodoks” olmuştum.</p>

  <p class="calibre1" style="text-align: justify;">Anlattıklarımın aklını daha da karıştırdığını, belki de bir meczupla konuşmakta olduğunu düşünüp benimle uğraşmaktan vazgeçme ihtimalinin belirdiğini görüyordum. Bu da beni delicesine bir korkuya sürüklüyordu. Amerikalı bir gazetecinin böyle bir davranışı delilik olarak yorumlayacağını bile bile adamın ayaklarına kapanmak istiyordum. Sanırım yaptım da, ayaklarını geri çekti. Beni deli sanmamasını, her şeyi açıklayabileceğimi söyledim. Sonra mümkün olduğu kadar sakinleşerek başıma gelenleri özetlemeye başladım. Ama sözümü kesip dışarıda akrabalarımın veya beni arayan kimselerin olup olmadığını sordu. “Var elbette” dedim, bir kardeşim olduğunu söyledim. Aynı şirkette inşaat mühendisi olarak çalıştığın bilgisini verip seni anlattım. Adı Ahmet Arslan dedim. İsimleri aklında tutup tutamayacağını sordum. Çünkü üzerinde kâğıt kalem bırakmamışlar, her şeyini almışlardı.</p>

  <p class="calibre1" style="text-align: justify;">Tutabileceğini söyledi. New York’ta 2. Cadde’de gittiği bir Türk lokantasının sahibinin adı Mehmet’miş, bu yüzden unutmazmış. Ahmet de mesela Ahmad Jamal’den aklında kalsın dedim, hani ünlü cazcı.</p>

  <p class="calibre1" style="text-align: justify;">“Tamam” dedi, “doğru ya...”</p>

  <p class="calibre1"></p>

  <p class="calibre1" style="text-align: justify;">“Ahmet beni herhalde deliler gibi aramıştır, sadece o değil, şirket de elçilik de aramıştır. Ayrıca nişanlım ve şirket tercümanı da aramıştır ama demek ki izimi bulamamışlar” dedim. “Hâlâ burada olduğuma göre...”</p>

  <p class="calibre1" style="text-align: justify;">“Bu hikâye Kafka’ya benzemeye başladı” dedi, kendi kendine</p>

  <p class="calibre1" style="text-align: justify;">mırıldanır gibi.</p>

  <p class="calibre1" style="text-align: justify;">“Ama” dedim, “ortada ne şato var ne de bir dava. Sadece böceğe dönüşmüş bir adam olmamı Kafka’ya benzetebilirsiniz.”</p>

  <p class="calibre1" style="text-align: justify;">O zaman yüzüme dikkatle baktı; kaşlarını çattı, bir süre düşündü. O</p>

  <p class="calibre1" style="text-align: justify;">anda beni artık ciddiye almaya başladığını anladım. Hikâyemi özet olarak anlatmamı istedi. Ben de anlattım. Borisov’u, seni, Olga’yı, Ludmilla’yı, Hıristiyan olma gayretlerimi, Soçi’ye gitme planımızı ve Şeremetyevo Havaalanı’nda başıma gelenleri özetledim. Hem sakin olmaya çalışıyor, hem de işe yarayacak hiçbir ayrıntıyı gözden kaçırmamaya dikkat ediyordum. Dışarıdaki dünyayla aramdaki tek bağı yormamaya, bıktırmamaya, sinirlendirmemeye dikkat ediyordum.</p>

  <p class="calibre1" style="text-align: justify;">Bir de zaman baskısı altındaydım elbette. Her an kapı açılabilir ve adının Henry olduğunu öğrendiğim gazeteci, beni orada sonsuza kadar yalnız bırakıp gidebilirdi.</p>

  <p class="calibre1" style="text-align: justify;">???</p>

  <p class="calibre1" style="text-align: justify;">O sırada kapıda bir anahtar döndü. İkimiz de irkildik, kendimizi hikâyeye öylesine kaptırmıştık ki bir zaman ve mekân kayması yaşadık, nerede olduğumuzu kavrayamadık. Aşağıdan Hatice Hanım seslendi.</p>

  <p class="calibre1" style="text-align: justify;">“Günaydın, ben geldim” dedi. “Bir de misafir getirdim.”</p>

  <p class="calibre1" style="text-align: justify;">Bu misafir de nereden çıkmıştı şimdi? Kız endişeyle yüzüme baktı, ellerimi iki yana açarak benim de bilmediğimi anlatmaya çalıştım.</p>

  <p class="calibre1"></p>

  <p class="calibre1" style="text-align: justify;">Sonra ikinci kat tırabzanından aşağı baktım. Hatice Hanım, pabuçlarını çıkarıyordu, yanında da oğlu Muharrem vardı. Demek ki misafir dediği oydu. Derslere tekrar başlamamızı istiyordu ama ben bugün çok meşgul olduğumu, Muharrem’in ertesi gün gelmesini söyleyerek savdım onu.</p>

  <p class="calibre1" style="text-align: justify;">Podima köylüleri için randevu almak, önceden geleceğini bildirmek falan gibi şeyler söz konusu olmadığı için Hatice Hanım’ın bu davranışı son derece doğaldı. Ama bugün Muharrem’e ayıracak vaktim yoktu. Hatice Hanım sessiz sedasız kendi işlerini yapabilirdi ama Muharrem’e ders verecek olsam, kızın zaten taşmış olan sabrı nelere yol açardı kim bilir?</p>

  <p class="calibre1" style="text-align: justify;">Oğlan sessizce gitti, Hatice Hanım bize kahve getirdi, sonra işlerine gömüldü, böylece ben de kardeşimin hikâyesini anlatmaya devam edebildim.</p>

  <p class="calibre1" style="text-align: justify;">Amerikalının aklında kalabileceğini umarak her şeyi anlattım.</p>

  <p class="calibre1" style="text-align: justify;">Adamın pek de şaşırmadığını görebiliyordum. Ne de olsa savaş muhabiriydi, neler yaşamıştı kim bilir? Savaşlarda, devletlerarası çatışmalarda insanların sinek kadar değer taşımadığını biliyordu.</p>

  <p class="calibre1" style="text-align: justify;">Anlattıklarım bitince bir süre düşündü.</p>

  <p class="calibre1" style="text-align: justify;">“Bu durumda tahmin yapmam doğru olmaz” dedi, “ama ben yine de başınıza gelenlerin Müslüman olmanızla bir ilgisi olduğunu</p>

  <p class="calibre1" style="text-align: justify;">düşünüyorum. Siz ne kadar kalbi Hıristiyanlık peşinde olursanız olun, pasaportunuzda İslam yazmıyor mu? Ayrıca esmersiniz, adınız da Müslüman adı.”</p>

  <p class="calibre1" style="text-align: justify;">“Bütün bunlar suç mu?” diye sordum.</p>

  <p class="calibre1"></p>

  <p class="calibre1" style="text-align: justify;">“Bence elbette değil” dedi, “ama demek ki bazı insanlar için suç ya da en azından kuşkulanmak için bir sebep. Yine de bu işin içinde bir tuhaflık var. Durun bakalım anlarız herhalde.”</p>

  <p class="calibre1" style="text-align: justify;">Dışarı çıkar çıkmaz beni unutur diye bir korku kapladı içimi. Gözlerinin içine baktım:</p>

  <p class="calibre1" style="text-align: justify;">“Ne olur unutmayın beni burada!” dedim.</p>

  <p class="calibre1" style="text-align: justify;">“Söz veriyorum” dedi.</p>

  <p class="calibre1" style="text-align: justify;">Öğlene doğru kapı açılıp da onu alıp götürürlerken bu sözü tekrarladı; gözlerimin içine bakarak “Söz veriyorum!” dedi. Sonra hücremin yalnızlığına geri gömüldüm. Henry gittikten sonra saatler daha zor geçmeye başladı. Çünkü insan hiçbir umut beslemediği zaman durumu kabullenebiliyor ama kapkara bulutlar arasından iğne ucu kadar kendini gösteren bir güneş ışını belirince bütün dünyası o ışığa bağlı oluyor. Ben de umutlanmıştım ve bu bana iyi gelmemişti. Hep kapıya yaklaşacak adımları bekliyordum ama ne yazık ki buldoktan başkası gelmiyordu.</p>

  <p class="calibre1" style="text-align: justify;">Yine zaman kavramını yitirmeye başladım. Ne zaman gece, ne zaman gündüz anlayamıyordum; süratle hayvanlığa doğru alçalıyordum.</p>

  <p class="calibre1" style="text-align: justify;">Arada bir daldığım ateşli uykulardan sıçrayarak uyanıyor, Henry diye birinin hiçbir zaman gelmediği, her şeyin benim zihnimin içinde olup bittiği sanrısına kapılıyordum, hatta bundan emin oluyordum. Böyle ne kadar geçti bilmiyorum, bir gün, hiç beklemediğim bir anda kapı açıldı, içeri o buldokla birlikte bir subay girdi. Rusça bir şeyler söylediler.</p>

  <p class="calibre1" style="text-align: justify;">“Davay davay” demelerinden ayağa kalkıp, onlarla gitmem gerektiği gibi bir şey çıkardım. Çünkü elleriyle açık kapıyı gösteriyorlardı.</p>

  <p class="calibre1" style="text-align: justify;">Korka korka koridora çıktım, yürüdük, sağdaki bir başka koridora döndük. Bir süre sonra beni bir odaya soktular. Gözlerim binlerce jiletle kesilir gibi oldu. Çünkü odanın camlarından gün ışığı doluyordu</p>

  <p class="calibre1" style="text-align: justify;">içeriye. Hiçbir şey göremedim, ellerimle gözlerimi kapattım. Bir ses</p>

  <p class="calibre1" style="text-align: justify;">“Ağlama, her şey geçti artık” dedi. Oysa ben ağlamıyordum ki, sadece ışığa tahammül edemeyen gözlerimden yaşlar akıyordu.</p>

  <p class="calibre1" style="text-align: justify;">Ama asıl şaşırtıcı olan bu değildi. Birisi bu sözleri Türkçe söylemişti bana. Onca zamandan sonra ilk kez Türkçe duyuyordum, bir süre bunu algılamakta zorluk çektim. Ellerimi gözlerimden usul usul çekerken karşımdaki silueti görmeye çabaladım. Genç, takım elbiseli, düzgün bir adamdı, elini uzatıyordu sıkmam için. Ben de titreyen elimi ona uzattım.</p>

  <p class="calibre1" style="text-align: justify;">Sonra aydınlığa biraz alışan gözlerimle odanın diğer köşelerine baktım. Bir masanın arkasında iriyarı bir Rus subayı oturuyordu. Yandaki pencereden bir ışık vuruyordu yüzüne. Dışarıda bembeyaz pamuk gibi yumuşacık bir kar yağmaktaydı. Oda sıcaktı.</p>

  <p class="calibre1" style="text-align: justify;">Türkçe konuşan kişi adının Nâzım olduğunu söyledi. Türk Konsolosluğu’nda mahalli memurmuş; durumumu bildirmişler, bana yardım etmeye gelmiş. Rus subay masasının önündeki iki sandalyeye</p>

  <p class="calibre1" style="text-align: justify;">oturmamız için yer gösterdi. Oturdum. Çay söyledi, içtim. Anlattılar, dinledim. Rüyada gibiydim.</p>

  <p class="calibre1" style="text-align: justify;">Nâzım Bey “Albayım sizden özür diliyor” dedi. “Bir yanlışlık olmuş.”</p>

  <p class="calibre1" style="text-align: justify;">“Nasıl bir yanlışlık?” dedim.</p>

  <p class="calibre1" style="text-align: justify;">“Biraz sonra buradan çıkıp gideceğiz, yolda anlatırım.”</p>

  <p class="calibre1" style="text-align: justify;">Oradan bir an önce çıkıp gitme heyecanı, merakımı bastırdı. Çayı içtikten sonra bazı evraklar imzaladım, giysilerimi, cüzdanımı, pasaportumu geri verdiler. Bir başka odada giyindim. Ve o binadan çıktık.</p>

  <p class="calibre1"></p>

  <p class="calibre1" style="text-align: justify;">Hava soğuk, temiz ve akıl almayacak kadar tazeydi. Çevredeki ormanların kar altında olduğunu görebiliyordum ama bulunduğumuz yer balçık çamurdu. Yerlerde tank paletleri izler bırakmıştı. Askeri araçlar gidip geliyor, yakında bir yerden uçaklar inip kalkıyordu. Nâzım Bey’in Lada arabasına bindik, garnizondan çıktık, karlı yollardan bir yere doğru gitmeye başladık. Nereye gittiğimizi sordum.</p>

  <p class="calibre1" style="text-align: justify;">“Grozni’ye” dedi Nâzım Bey. “Sizi bu akşam orada misafir edelim, kendinize gelin, sonra yarın nereye isterseniz gidersiniz.”</p>

  <p class="calibre1" style="text-align: justify;">“Yani tamamen özgür müyüm artık?” diye sordum.</p>

  <p class="calibre1" style="text-align: justify;">Kalbimin çarpıntısından az daha yanıtı duyamayacaktım. O kısacık süreyi büyük bir heyecanla bekledikten sonra duydum:</p>

  <p class="calibre1" style="text-align: justify;">“Tamamen özgürsünüz” dedi ve anlattı:</p>

  <p class="calibre1" style="text-align: justify;">Çeçenistan’ın bağımsızlık mücadelesi çarlık döneminden beri sürüp gidiyormuş. O sıralarda da hız kazanmış, birçok Çeçen komutan bazı Arap köktendincilerin de yardımıyla örgütleniyor, Rus kuvvetlerine zarar verici gerilla faaliyetlerinde bulunuyorlarmış. Bunlardan biri de Muhammed Arslanov’muş.</p>

  <p class="calibre1" style="text-align: justify;">“Muhammed Arslanov mu?” dedim hayretle.</p>

  <p class="calibre1" style="text-align: justify;">“Evet” dedi. “Maalesef aynı isim, çünkü Rus istihbaratı Türklerin kullandığı Mehmet isminin aslında Muhammed olduğunu biliyor.</p>

  <p class="calibre1" style="text-align: justify;">İsimleriniz aynı, Muhammed Arslanov ama iş bununla da bitmiyor.”</p>

  <p class="calibre1" style="text-align: justify;">İç cebinden bir gazete kupürü çıkarıp uzattı Nâzım Bey. Kiril alfabesiyle yazıldığı için bir şey anlamadığım yazıların arasında bir grup Çeçen komutanın resmi vardı ve sağdan üçüncü adam bana çok</p>

  <p class="calibre1" style="text-align: justify;">benziyordu.</p>

  <p class="calibre1"></p>

  <p class="calibre1" style="text-align: justify;">“Bu mu Muhammed Arslanov?” dedim.</p>

  <p class="calibre1" style="text-align: justify;">“Evet” diyerek başını salladı. “Talihsizliği görüyor musunuz, hem isminiz aynı hem de görünüşünüz çok benziyor.”</p>

  <p class="calibre1" style="text-align: justify;">Aldığım her bilgi kafama tokmak gibi iniyordu; bu kadar basit miydi yani her şey? Sadece bir benzerlik yüzünden mi başıma bunlar gelmişti? Nâzım Bey’in anlattıklarına göre Şeremetyevo Havaalanı’nda beni Muhammed Arslanov sandıkları için almışlar, askeri bir uçakla sorgulamak için Grozni garnizonuna getirip hücreye atmışlar.</p>

  <p class="calibre1" style="text-align: justify;">“Peki” dedim, “niye sorgulamadılar?”</p>

  <p class="calibre1" style="text-align: justify;">“Gerek kalmamış.”</p>

  <p class="calibre1" style="text-align: justify;">“Niye?”</p>

  <p class="calibre1" style="text-align: justify;">“Çünkü sizi aldıktan aşağı yukarı bir hafta sonra Mu<span style="font-size: 1em;">hammed Arslanov, Rus komando birlikleri tarafından öldürülmüş.”</span></p>

  <p class="calibre1" style="text-align: justify;">Bu sırada Grozni’ye yaklaşıyorduk, şehrin ilk evleri başlamıştı.</p>

  <p class="calibre1" style="text-align: justify;">“Madem</p>

  <p class="calibre1" style="text-align: justify;">adam</p>

  <p class="calibre1" style="text-align: justify;">öldürülmüş,</p>

  <p class="calibre1" style="text-align: justify;">o</p>

  <p class="calibre1" style="text-align: justify;">zaman</p>

  <p class="calibre1" style="text-align: justify;">niye</p>

  <p class="calibre1" style="text-align: justify;">beni</p>

  <p class="calibre1" style="text-align: justify;">serbest</p>

  <p class="calibre1" style="text-align: justify;">bırakmamışlar?”</p>

  <p class="calibre1" style="text-align: justify;">Nâzım Bey arabayı küçük, eski bir otelin önünde durdurdu, motoru susturdu, bana dönüp “Hayret edeceksiniz ama...” dedi, “unutmuşlar.”</p>

  <p class="calibre1" style="text-align: justify;">“Nasıl?”</p>

  <p class="calibre1" style="text-align: justify;">“Evet unutmuşlar. Galiba tutulduğunuz birimde bazı istihbarat yöneticileri de değişmiş, bir ara idari bir boşluk oluşmuş... Savaş ve rejimin çöküşü bir arada...”</p>

  <p class="calibre1"></p>

  <p class="calibre1" style="text-align: justify;">Gerçekten açıklaması zor bir durumdu, Nâzım Bey hem neler</p>

  <p class="calibre1" style="text-align: justify;">olduğunu biliyor hem de bu inanılmaz durumu kelimelere dökmekte zorlanıyordu.</p>

  <p class="calibre1" style="text-align: justify;">“Nasıl?” diyerek ben de sürekli aynı soruyu soruyordum.</p>

  <p class="calibre1" style="text-align: justify;">“Neden dolayı orada olduğunuz unutulmuş, Arslanov dosyası kapanmış ve siz hücrede öylece kalmışsınız. O Amerikalı gazeteciden Allah razı olsun, yoksa belki de ömrünüzün sonuna kadar kalacaktınız orada.”</p>

  <p class="calibre1" style="text-align: justify;">Bu sözler üzerine beni bir titreme aldı. Yaşadığım korkunç şeylere mi, yoksa bunların bu kadar saçma sapan bir sebep yüzünden başıma geldiğine mi yanayım bilemedim.</p>

  <p class="calibre1" style="text-align: justify;">Şaşkın ve iyice sersemlemiş durumdayken Nâzım Bey beni aldı, o basit otele kaydımı yaptırdı, odaya çıkardı.</p>

  <p class="calibre1" style="text-align: justify;">“Biraz dinlenin, akşam yemeği için gelip sizi alacağım” dedi ve gitti.</p>

  <p class="calibre1" style="text-align: justify;">Basit eşyalarla döşenmiş o otel odasının gözüme cennet gibi göründüğünü tahmin edersin. Hem de ne cennet. Uzun süredir yumuşak bir şeye değmemiş olan ellerim yatağı, yastıkları, perdeleri okşuyor, unuttuğu bir hazzı tekrar yakalamak istiyordu.</p>

  <p class="calibre1" style="text-align: justify;">Hapisten çıkarken verdikleri eşyalarımı, ilk kez görüyormuş gibi karıştırıp, aradığım telefon numaralarını buldum. Resepsiyonu aradım, telefon etmek istediğimi söyledim ama o sırada İngilizce bilen biri yoktu orada. Bunun üzerine komodinin üstünde duran küçük bloknota Borisov’daki numaraları yazdım. Senin, Dinç Abi’nin, Ludmilla’nın numaralarıydı bunlar. Olga’nın evinde telefon olmadığı için onu aramam mümkün değildi. Aşağı indim, resepsiyondaki adama numaraları gösterdim, elimle telefon etme işareti yaparak birkaç kez “Telefon, telefon pajalusta, Borisov, Belarusya, spasiba” dedim.</p>

  <p class="calibre1"></p>

  <p class="calibre1" style="text-align: justify;">Adam umutsuz bir ifade takınarak bir şeyler söyledi ama yine anlamadım ben tabii. Başını sallayarak bankodaki telefonun kadranını çevirdi, biraz bekledikten sonra Rusça bir şeyler konuştu, galiba verdiğim numaraları yazdırdı. Sovyetler Birliği’nde telefon etmenin kolay bir iş olmadığını, bazen saatlerce beklemek gerektiğini biliyordum ama başka çarem yoktu.</p>

  <p class="calibre1" style="text-align: justify;">Tekrar odaya çıktım, banyoya girdim, ucuz beyaz fayanslarla döşeli o sefil banyo gözüme bir uzay gemisi kadar parlak görünüyordu. Soyundum, aynada kendime baktım; saçları omuzlarına dökülen, sakalı göbeğine kadar uzamış, kaburgaları sayılan, bu bir deri bir kemik adam benden çok Muhammed Arslanov’a benziyordu gerçekten. Sıcak suyla doldurduğum küvete girerken bütün bedenim, bütün hücrelerim sızlıyordu. Yeniden doğmak üzere ana rahmine gömülür gibi sıcak suyun şefkatine bıraktım kendimi ve o anda –hayır söylemekten çekinmeyeceğim– içim boşaldı, hüngür hüngür ağladım.</p>

  <p class="calibre1" style="text-align: justify;">Bu duygu boşalması biraz iyi gelmiş olmalı ki, neler yapmam gerektiğini düşünmeye başlayabildim. İlk uçakla Borisov’a gidecektim elbette ve Olga’yı bulacaktım. İşaretparmağımın ucundaki nasırlaşmış</p>

  <p class="calibre1" style="text-align: justify;">yaranın ve hiçbir zaman nasırlanmayacak olan kalbimdeki yaranın sürekli hatırlattığı Olga’yı.</p>

  <p class="calibre1" style="text-align: justify;">Saçlarımı ve sakalımı sabunla yıkadım. O kadar kirlenmişti ki önce sabunu köpürtemedim bile, üst üste üç kez yıkamam gerekti. Banyodan çıkarken sanki birkaç kilo hafiflemiş gibiydim. Küvetin suyu ise simsiyah kesilmişti. Küvetin deliğinden döne döne giden bu zifiri şey, belki de hayatımdaki en karanlık dönemin bittiğini müjdeliyordu.</p>

  <p class="calibre1" style="text-align: justify;">Banyoda iken kulağım hep telefon zilindeydi ama çalmadı.</p>

  <p class="calibre1" style="text-align: justify;">Kendimi yumuşak yatağa bıraktım. Bedenim alışık olmadığı bir deneyim yaşıyordu. Uyumuşum. Odanın telefonuyla uyandım, içim ürperdi, kendimi hücrede sandım birden. Sanki buldok, kapının sürgü</p>

  <p class="calibre1" style="text-align: justify;">penceresini çekiyordu, o yal gibi yemeği uzatacaktı ama karanlığa gömülmüş rahat otel odasında olduğumu anlayınca yatıştım.</p>

  <p class="calibre1" style="text-align: justify;">Nâzım Bey arıyordu, lobide beklemekteydi beni. Bu iyi kalpli genç adam, dışarı çıkınca o korkunç Çeçen soğuğunda donmamam için bana evinden bir battaniye getirmişti. Kusura bakmamamı söylüyordu, çünkü boylarımız çok farklı olduğu için (benden yirmi santim kadar kısaydı) bana uygun bir palto, gocuk bulamamış evde. Şimdilik bu battaniyeyi omuzlarıma atarak idare etsem iyi olurmuş, çünkü o gece hava eksi 18 dereceymiş.</p>

  <p class="calibre1" style="text-align: justify;">Kahverengi battaniyeyi bir pelerin gibi omuzlarıma attım, her şey için teşekkür borçlu olduğumu söyledim. Sonra arabasıyla beni bir lokantaya götürdü. Masaya oturmuş yemek yemekte olan, içki içen, konuşan, gülen temiz giysiler içindeki insanlara hayretle baktım. Biz de bir masaya oturduk. Nâzım Bey birçok yemekle bir şişe kırmızı şarap getirtti. Başımdan geçenlere çok üzüldüğünü söyledi. O akşam, tahmin edebileceğin gibi dostça bir sohbetle, tadını unuttuğum lezzetlerle ve başımı döndüren şarabın yarattığı hoş atmosferle geçti. Yalnız Nâzım Bey’in dilinin altında bir şey var da söylemiyor gibi geliyordu bana. Birkaç kez ağzından laf almaya çalıştım ama sözü ustaca çevirerek hep beni konuşturmaya uğraştı. Nedense ona her şeyi anlatmak içimden gelmiyordu, gerektiği kadarını anlattım.</p>

  <p class="calibre1" style="text-align: justify;">Masadan kalkmadan önce, ertesi gün Borisov’a en kolay nasıl gidebileceğimi araştırmasını rica ettim. Herhalde yine Moskova aktarmalı bir uçak olacaktı, ilk uçağa binmek istiyordum, acaba bana yardımcı olur muydu? Cüzdanımı geri verdikleri için param vardı, hatta bilet parasını şimdiden verebilirdim. İlk uçağı ayarlayacağına söz verdi, sabah havaalanı açılır açılmaz araştıracaktı.</p>

  <p class="calibre1" style="text-align: justify;">“Belki de sabah siz tıraş olana kadar hallederim bu işi” dedi gülerek.</p>

  <p class="calibre1" style="text-align: justify;">Tıraş olmayacağımı söyledim.</p>

  <p class="calibre1"></p>

  <p class="calibre1" style="text-align: justify;">“Yani saçınızı sakalınızı kesmeyecek misiniz?” diye sordu. “Pasaportunuzda eski resminizi gördüm de... Daha iyiymiş sanki.”</p>

  <p class="calibre1" style="text-align: justify;">“Hayır” dedim kesmeyeceğim. “Böyle çok tuhaf göründüğümü</p>

  <p class="calibre1" style="text-align: justify;">biliyorum, ama yine de kesmeyeceğim.”</p>

  <p class="calibre1" style="text-align: justify;">“Sebebini sorabilir miyim?” dedi. “Hücrede çektiklerinizi hatırlatsın diye mi kesmeyeceksiniz? Ben olsam ilk iş bunlardan kurtulurdum.”</p>

  <p class="calibre1" style="text-align: justify;">“Belki de haklısınız” dedim. Ama otelde aynaya baktığımda, o uzun saç ve sakalın beni ikonalarda görülen Hıristiyan azizlerine benzettiğini fark etmiştim. Sanki sırtıma bir çuval geçirsem, elime de bir asa alsam tarihten gelen birine benzeyecektim. “Belki de bu halim, inançlı bir Ortodoks olan zavallı nişanlımın daha çok hoşuna gider. Ona soracağım”</p>

  <p class="calibre1" style="text-align: justify;">diye ekledim.</p>

  <p class="calibre1" style="text-align: justify;">Bunun üzerine ürkek bir tavırla sordu:</p>

  <p class="calibre1" style="text-align: justify;">“Nişanlınızın adını sorabilir miyim?” dedi.</p>

  <p class="calibre1" style="text-align: justify;">“Elbette” diye cevap verdim. “Olga Pavlovna.”</p>

  <p class="calibre1" style="text-align: justify;">Birden kalkmış olduğu sandalyeye geri oturdu.</p>

  <p class="calibre1" style="text-align: justify;">“Ohh!” dedi.</p>

  <p class="calibre1" style="text-align: justify;">Bunun şerefine bir konyak içmemiz gerektiğini, içmeden kesinlikle beni bırakmayacağını söyleyerek garsona seslendi. Büyük bir dertten kurtulmuş gibi bir hali vardı. Konyak kadehlerimizi tokuşturup Rus usulü kafamıza diktikten sonra neler olduğunu sordum. Olga der demez niye bu kadar memnun olmuştu?</p>

  <p class="calibre1" style="text-align: justify;">İşte o zaman söyledi: Beni almak için askeri üsse gelirken komutana elçilik kontenjanından iki şişe halis viski götürmüş, albay da ona dostluk göstererek neler olup bittiğini anlatmış. Dolayısıyla bana</p>

  <p class="calibre1" style="text-align: justify;">söylemeye korktuğu bir şey daha biliyormuş ama bu bilgiyi gizli tutmuş. Aşırı derecede kırılmamdan, yaralanmamdan korkmuş ama nişanlımın adının Olga olduğunu öğrenince rahatlamış. Çünkü beni Moskova havaalanında Muhammed Arslanov olarak ihbar eden kişinin bir kadın olduğunu öğrenince, bu işi nişanlımın yaptığını düşünmüş.</p>

  <p class="calibre1" style="text-align: justify;">Ama çok şükür öyle bir durum yokmuş ortada.</p>

  <p class="calibre1" style="text-align: justify;">Duyduklarımı anlamakta zorluk çekerek ve gerek içkiden, gerek olayların hızından kulaklarım çınlayarak “Peki kimmiş bu kadın?” diye sorduğumda aldığım cevap kanımı dondurdu. Çünkü Nâzım Bey “Ludmilla” dedi.</p>

  <p class="calibre1" style="text-align: justify;">“Sizi Ludmilla adlı bir kadın ihbar etmiş. Ludmilla diye birini tanıyor musunuz?”</p>

  <p class="calibre1" style="text-align: justify;">Daha önce hiç kalp krizi geçirmemiştim ama herhalde o anda hissettiklerim kalp krizi gibi bir şey olmalıydı.</p>

  <p class="calibre1" style="text-align: justify;">Eğer o sırada Hatice Hanım bize yemeğin hazır olduğunu söylemek için seslenmese, karşımdaki kız da kalp krizi deneyimi yaşayacak hale gelmişti.</p>

  <p class="calibre1" style="text-align: justify;">“Ludmilla mı? Ludmilla mı? Demek Ludmilla ha! Vay be! Peki sebep neymiş? Niye yapmış! Neden yapmış?” diye tekrarlayıp duruyordu, yanaklarına kan hücum etmişti, sersemlemiş gibiydi.</p>

  <p class="calibre1" style="text-align: justify;">“Sen bu hale geliyorsan bir de Mehmet’i düşün” dedim. “Aklını yitirmediğine şükretmek gerekir.”</p>

  <p class="calibre1" style="text-align: justify;">Bir şey demeden, hak verdiğini belli edecek şekilde başını salladı.</p>

  <p class="calibre1"></p>

  <p class="calibre1" style="text-align: justify;">“Bunları anlatmanın bana da ne kadar zor geldiğini anlayacağını umarım” dedim. “Yoruluyorum. Mehmet’in çektiklerini tekrar hatırlamak zor geliyor. Bu yüzden şimdi biraz ara verelim, yemek yiyelim, sonra devam ederiz.”</p>

  <p class="calibre1" style="text-align: justify;">“Ama...” diye itiraz edecek oldu ve sustu.</p>

  <h2 class="calibre1" id="sigil_toc_id_28" style="text-align: justify;"><i class="calibre2">26.Son gece</i></h2>

  <p class="calibre1" style="text-align: justify;">Mehmet dedi ki:</p>

  <p class="calibre1" style="text-align: justify;">O gecenin büyük bölümünü dışarıda geçirdim, yağan karın altında dolaştım. Hem kapalı kaldığım onca günün karanlık anısı otel odasında içimi daraltıyordu hem de omuzlarıma biriken karlara, yerdeki buza, insanın ciğerine dolan soğuğa aldırmadan el etek çekilmiş tenha sokaklarda yürüyerek “Neden Ludmilla?” sorusunun cevabını arıyordum.</p>

  <p class="calibre1" style="text-align: justify;">Çığırından çıkmış hayatımda, soğuk bir Grozni gecesinde bu sorunun cevabını bulamayacağımı bile bile saatlerce yürüdüm.</p>

  <p class="calibre1" style="text-align: justify;">Küçük otele geri döndüğümde ana kapı kilitliydi, zili çalmak zorunda kaldım. Gece nöbetçisi içeri almak istemedi beni. Haksız da sayılmazdı, çünkü karşısında uzun saçı ve sakalı donmuş, gözleri içine çökmüş, son derece zayıf, kahverengi pelerinli, tuhaf bir yaratık duruyordu. Önce korktu adam ama söylediğim oda numarasını ve kimliğimi kontrol ettikten sonra beni içeri aldı. Anahtarı verirken de bana bir not olduğunu söyledi: Aramak istediğim telefon numaraları bağlanamamış, çünkü kapanmışlar. Bu konuda daha fazla bir şeyler öğrenmek için adamı sıkıştırdıkça o, hiçbir şey bilmediğini, gece nöbetini devraldığı zaman bu notu gördüğünü söyledi.</p>

  <p class="calibre1" style="text-align: justify;">İnşaatın çoktan bitmiş olduğunu, şantiyenin de kapandığını tahmin edebiliyordum ama yine de bir umut kırıntısı vardı içimde. Belki ofisin küçük bir bölümü açık tutulmuştur falan cinsinden bir umut. Ama o da boş çıkmıştı. Borisov’a ulaşmadan bir şey öğrenmeme imkân yoktu.</p>

  <p class="calibre1" style="text-align: justify;">Ertesi sabah ilk uçakla Moskova’ya oradan da Minsk’e uçtum. Yol boyunca Olga’yı ve Ludmilla’yı düşündüm. Bir de aklımda sana ulaş<span style="font-size: 1em;">mak, haber vermek vardı ama bunu nasıl yapabileceğimi bilmiyordum.</span></p>

  <p class="calibre1" style="text-align: justify;">Ya Türkiye’ye geri dönmüştün ya da şirketin Rusya’daki başka bir</p>

  <p class="calibre1" style="text-align: justify;">inşaatında çalışıyordun. Bunu da Borisov’da öğrenebilecektim. Bütün soruların cevabı oradaydı.</p>

  <p class="calibre1" style="text-align: justify;">Minsk Havaalanı’ndan taksiye binip Borisov’a giderken Beyaz Rusya kışının gerçekten de bembeyaz olduğunu görebiliyordum. Yol takır takır buzdu, ormanlar karla kaplanmıştı, ovalar da öyle. Beyazdan başka hiçbir renk görünmüyordu, hatta sis basmış hava bile süt gibiydi.</p>

  <p class="calibre1" style="text-align: justify;">Yoğun sisin içinde hayalet gibi ilerledik. Minskli şoför çat pat İngilizce biliyordu.</p>

  <p class="calibre1" style="text-align: justify;">Borisov’a ulaştığımız zaman ilk olarak eski subay lojmanlarına yönlendirdim onu. İçim sızlayarak sarı binaların arasındaki karla kaplı oyun parkının yanında indim, beni beklemesini söyledim, çünkü her ihtimale hazırlıklı olmak istiyordum. Olgaların oturduğu apartmana girdim, ikinci kata çıkarak zile bastım.</p>

  <p class="calibre1" style="text-align: justify;">Apartman eskiden olduğu gibi lahana kokuyordu. Sanki o günden bugüne değişen hiçbir şey olmamıştı ama kapıyı tanımadığım bir kadın açtı.</p>

  <p class="calibre1" style="text-align: justify;">“Olga? Olga?” diye bir şeyler söyledim.</p>

  <p class="calibre1" style="text-align: justify;">Kadın da Rusça bir şeyler söyledi. Sadece “Niet, niet” dediğini anladım. Zaten bunu tahmin ediyordum, babası öldükten sonra Olga’nın subay lojmanında kalması imkânsızdı elbette ama yine de onun izini bulabilmek için başka bir çarem yoktu.</p>

  <p class="calibre1" style="text-align: justify;">Eşyalarımın arasında geri verdikleri İngilizce Rusça cümleler kitabını çıkardım ve işaretparmağımla ona şu cümleyi gösterdim: Можете ли</p>

  <p class="calibre1" style="text-align: justify;">вы постойте.</p>

  <p class="calibre1" style="text-align: justify;">Kitaba göre bu, “Bir dakika bekler misiniz?” demekti, umarım doğruydu ve yine umarım ben kadına yanlışlıkla “Bir porsiyon lahana</p>

  <p class="calibre1" style="text-align: justify;">verebilir misiniz?” falan dememiştim. Kadının şaşkın bakışlarına aldırmadan merdivenleri koşarak indim, şoförü alarak geri döndüm.</p>

  <p class="calibre1" style="text-align: justify;">Yolda da ona derdimi anlattım. Olga Pavlovna’yı arıyordum, babası subaydı, eskiden o dairede oturuyorlardı. Zili tekrar çaldım. Kadın açtı, şoför dediklerimi çevirdi ama kadının başını iki yana sallaması ve olumsuz ifadesi, pek fazla umutlanmamam gerektiğini anlatmaya yeterliydi. Onlar buraya taşınalı bir yıl kadar olmuş, kocası yüzbaşıymış, daha önce oturanları tanımıyorlarmış, Olga’nın kim olduğu ve nerede bulunduğu hakkında da en ufak bir fikri yokmuş.</p>

  <p class="calibre1" style="text-align: justify;">O mahalleden hayal kırıklığı içinde ayrılırken, beni daha da büyük bir hayal kırıklığının beklediğini tahmin ettiğim şantiye bölgesini tarif ettim. Doğru düşünmüştüm; şantiyenin, işçi lojmanlarının, barakaların yerinde kocaman, modern bir mahalle vardı artık, neredeyse küçük bir şehir kurulmuştu. Yine de şoförü, bol bahşiş vaadiyle, sorumlu birilerini bulup konuşması için ikna edebildim. Acaba inşaat şirketinden kimse kalmış mıydı, küçük bir ofis falan bırakmışlar mıydı?</p>

  <p class="calibre1" style="text-align: justify;">Şoför yetkili birilerini aramaya gittiğinde ayaklarım bileklerime kadar kara bata bata binaların arasında yürüdüm. Onca emek verdiğimiz lojmanlara baktım, Olga’yla, seninle geçirdiğimiz mutlu günleri andım. Ludmilla ise büyük bir bilmeceydi. Biraz sonra gelen şoför, hiç kimsenin, hiçbir şey bilmediğini söyledi.</p>

  <p class="calibre1" style="text-align: justify;">O zaman yine o takır takır buz kesmiş yoldan sis perdelerini yara yara Minsk’e döndük. Artık buralarda yapacak bir şey kalmamıştı.</p>

  <p class="calibre1" style="text-align: justify;">Belki de bütün cevaplar Moskova’daydı, bir an önce oraya gitmeliydim ama işe bak ki o gün Moskova’ya gidecek uçak kalmamıştı. Geceyi mecburen Minsk’te geçirmeli, ertesi sabah kalkan uçağa binmeliydim.</p>

  <p class="calibre1" style="text-align: justify;">Perişan halime acımaya başlayan taksi şoförü beni, eskiden kaldığımız büyük otele götürdü.</p>

  <p class="calibre1"></p>

  <p class="calibre1" style="text-align: justify;">Resepsiyon görevlisi de benimle Rusça konuşmaya başladı önce.</p>

  <p class="calibre1" style="text-align: justify;">Sovyetler’in din politikası çökünce birdenbire ortaya çıkan keşişlere benzetiyorlardı herhalde beni.</p>

  <p class="calibre1" style="text-align: justify;">O gecem çok zor geçti Ahmet; tahmin edeceğin nedenlerden dolayı çok zor geçti. Otelin her köşesi, her koridoru, her yerine sinmiş olan özel kokusu bile bana o günleri hatırlatıyordu. 308 numaralı odayı istemiştim, Olga’yla ilk kez aynı yatakta yattığımız odayı.</p>

  <p class="calibre1" style="text-align: justify;">Giriş katındaki barda oturup votka içtim. Piyanoyu dans ettiren şakacı müzisyen yoktu artık. O mevsimde bar sessizdi. Kimse “Via Con Me” şarkısını çalmıyordu.</p>

  <p class="calibre1" style="text-align: justify;">Epey sarhoş bir durumda odama çıktım. İlk gecemizi, Olga’nın çırpınmalarını, sana telefon edişimi, Ludmilla’yı çağırmamızı düşündüm. Bu kadın neler karıştırmıştı böyle, beni ihbar edip hapse attıracak kadar nefret etmesinin sebebi neydi? Hangi amaçla yapmıştı bunu? Ve en önemli soru da şuydu: Acaba Olga’yla aramızdaki konuşmaları olduğu gibi çevirmiş miydi, yoksa istediği gibi yönlendirmiş miydi bizleri?</p>

  <p class="calibre1" style="text-align: justify;">Ertesi sabah Moskova’ya uçtum, doğru bizim şirket merkezine gittim. Orada kimi buldum dersin? Ama pardon sen bunu zaten biliyorsun, çünkü oradan sana telefon etmiştik ve sen yaşadığımı, ortaya çıktığımı o zaman öğrenmiştin.</p>

  <p class="calibre1" style="text-align: justify;">Bazen olaylar kafamda karmakarışık oluyor, kusura bakma. Evet, Dinç Abi önce beni tanımadı, sonra da büyük bir sevinçle ayağa fırlayıp boynuma sarıldı. Zaten gözlerinin ne kadar sevecen baktığını bilirsin, ağlayacak gibi oldu.</p>

  <p class="calibre1" style="text-align: justify;">“Neredesin be oğlum, neredesin? Mahvettin bizi!” dedi ve inanmayacaksın, gerçekten gözlerinden birkaç damla yaş süzüldü.</p>

  <p class="calibre1"></p>

  <p class="calibre1" style="text-align: justify;">Borisov şantiyesi kapanınca merkeze atanmış. Şimdi şirketin Rusya’daki birçok şantiyesinin koordinasyonunu yürütüyormuş. Karısı Fin-Rus olduğu için o ülkeden ayrılmak istemiyormuş zaten. Böylesi daha iyi olmuş. Daha sonra her şeyi, ayrıntılarıyla anlatacağıma söz vererek Dinç Abi’ye başımdan geçenleri kısaca özetledim.</p>

  <p class="calibre1" style="text-align: justify;">Şaşkınlıktan gözleri açılarak, sık sık “Allah Allah! Allah Allah!” diyerek dinledi beni. Niyetim merakını giderip Olga’yı, seni ve Ludmilla’yı sormaktı bu yüzden kısa kestim. Ana hatlarıyla her şeyi anlattım ama bir tek Ludmilla’nın beni ihbar ettiğini söylemedim.</p>

  <p class="calibre1" style="text-align: justify;">Dinç Abi, ben kaybolduktan sonra yaşananları, senin çırpınmalarını, elçiliğin ve şirketin beni arama çabalarını, benden umut kesilince senin İstanbul’a döndüğünü anlattı. Olga’nın nerede olduğunu bilmiyordu, Ludmilla da iş bitince ayrılmıştı.</p>

  <p class="calibre1" style="text-align: justify;">Bu arada Dinç Abi, şirkete tanınan hızlı telefon ayrıcalığından yararlanarak İstanbul’daki genel müdürlüğü aradı, seni nasıl bulabileceğimizi sordu. İşte seninle ilgili bilgileri böyle aldık, işten ayrıldığını, bir yerde çalışmadığını, Podima’ya taşındığını anlattılar, telefon numaranı verdiler.</p>

  <p class="calibre1" style="text-align: justify;">Telefonda sesimi duyduğun anda, içine düştüğün şaşkınlığı hatırlıyor musun? Bir süre cevap verememiştin.</p>

  <p class="calibre1" style="text-align: justify;"><i class="calibre2">Öyle şaşırmıştım, öyle heyecanlanmıştım ki, bir süre cevap</i> <i class="calibre2">verememiştim. Öbür dünyadan birisi telefon açmış gibi siyah ahize</i> <i class="calibre2">elimde kalakalmıştım. Ağzımdan bir merhaba bile çıkamıyordu, çünkü</i> <i class="calibre2">umudum tamamen tükenmişti. Aradan bu kadar uzun bir zaman</i> <i class="calibre2">geçtikten sonra Mehmet’i bulabileceğimizi düşünmüyordum. Büyük bir</i> <i class="calibre2">ihtimalle ölmüştü, mezarı bile belli değildi ama şimdi telefonda benimle konuşmaya çalışıyordu.</i></p>

  <p class="calibre1"></p>

  <p class="calibre1" style="text-align: justify;"><i class="calibre2">Neden sonra kendime gelebildim, ilk şoku atlattım ve nerede</i> <i class="calibre2">olduğunu sorabildim. Moskova’da şirkette Dinç Abi’yle birlikte</i> <i class="calibre2">olduğunu, yanlışlıkla tutuklandığını, isim benzerliğinden dolayı bir</i> <i class="calibre2">Çeçen gerilla lideri sanıldığını, sonra da hücrede unutulmuş olduğunu</i> <i class="calibre2">anlattı ama şimdi iyiydi, merak edecek bir şey yoktu, Olga’yı bulur bulmaz onu da alıp İstanbul’a gelecekti, acaba Olga’nın nerede</i> <i class="calibre2">olduğundan haberim var mıydı?</i></p>

  <p class="calibre1" style="text-align: justify;"><i class="calibre2">Ben de ona, o kaybolduktan sonra olup bitenleri özetledim; Olga’nın</i> <i class="calibre2">nerede olduğunu hiç bilmediğimi söyledim.</i></p>

  <p class="calibre1" style="text-align: justify;"><i class="calibre2">Telefonu kapatırken “İyi ki adını Ahmet koymuşlar!” dedi. “Mehmet</i> <i class="calibre2">olsaydın yanmıştın.”</i></p>

  <p class="calibre1" style="text-align: justify;"><i class="calibre2">Bu sözü beni çok etkiledi.</i></p>

  <p class="calibre1" style="text-align: justify;">Telefonu kapattıktan sonra Dinç Abi’den Olga’yı bulmak için yardım istedim. İnsanları bulmakta pek de başarılı olmadıklarının ortaya çıktığını söyleyerek “Yine de araştıralım” dedi. Olga’nın soyadını sordu.</p>

  <p class="calibre1" style="text-align: justify;">“Olga Pavlovna” dedim. O da bana Pavlovna’nın soyadı olmadığını, baba adı olduğunu, Rusların kız ise baba adlarının sonuna -ovna, -evna; erkek ise -oviç, -eviç eki alarak anıldıklarını söyledi. Bu yüzden ben Olga Pavlovna dediğimde, Pavel kızı Olga demiş oluyordum ki herhalde böyle on binlerce kız vardı Rusya’da. Soyadını bilmeden bulmak olanaksızdı. Niye vaktiyle sorup öğrenmemiştim ki! Böyle sersemlik yapılır mıydı ama iş işten geçmişti artık.</p>

  <p class="calibre1" style="text-align: justify;">O zaman Dinç Abi’ye Ludmilla üzerinden gitmeyi önerdim, “Ludmilla’yı bulursak Olga’yı da buluruz” dedim. Onun da soyadını bilmiyordum ama şirket kayıtlarında olmalıydı. Dinç Abi sekreterinden yardım istedi, beş dakika sonra şirket dosyalarından, Ludmilla Belinskaya adına ulaşmış olduk. Ama adresi belli değildi. Borisov’dan sonra ne yaptığı, nereye gittiği bilinmiyordu.</p>

  <p class="calibre1"></p>

  <p class="calibre1" style="text-align: justify;">Dinç Abi’ye diğer inşaat şirketlerine sormasını rica ettim, “Belki de başka bir şirkette benzer bir iş yapıyordur” dedim.</p>

  <p class="calibre1" style="text-align: justify;">“Hem o şirketlere sorarım hem de bizim elçilikten yardım isterim”</p>

  <p class="calibre1" style="text-align: justify;">dedi. “Rus tanıdıkları da harekete geçiririm, hem böylece belki de seni bulamamış olmanın ayıbını biraz affettirmiş oluruz” dedi. Sonra beni yemeğe götürdü, şirketin misafirlerini ağırladığı otelde, şirket hesabına kalmam için ısrar etti. Muhasebeyi arayıp birikmiş alacaklarımın hesaplanması ve ertesi gün ödenmesi talimatını verdi.</p>

  <p class="calibre1" style="text-align: justify;">“Ne alacağı?” dedim.</p>

  <p class="calibre1" style="text-align: justify;">“Sen burada bulunmadığın süre içinde maaşın çalıştı” dedi. “İşine son verilmedi ki; istersen başka bir inşaatımızda çalışmayı sürdürebilirsin.”</p>

  <p class="calibre1" style="text-align: justify;">Ona teşekkür ettim ama ben de senin gibi işten güçten uzak bir hayat istiyordum artık. Yaşadıklarımdan sonra Olga’yı bulmaktan başka hiçbir emelim kalmamıştı.</p>

  <p class="calibre1" style="text-align: justify;">Dinç Abi beni, lobisinde saat başı öten bir horoz heykeli bulunan Mejdunarodnaya Oteli’ne yerleştirdi. O gittikten sonra lobideki yüzlerce kızın yüzüne tek tek baktım. Beni kiralık kız arayan müşterilerden biri sanıyor, gülümsüyorlardı. Olga’yı da, Ludmilla’yı da müşteri bekleyen kızlar arasında bulma olasılığı yoktu, biliyordum ama ben yine de bakıyordum, çünkü çaresizlik kaplamıştı içimi, ne yapacağımı bilemiyordum.</p>

  <p class="calibre1" style="text-align: justify;">Otelin lokantalarından birinde sıcak bir borç çorbası içtim. Sonra barda, kafamı bir an önce uyuşturmasını dilediğim votkaya sarıldım.</p>

  <p class="calibre1" style="text-align: justify;">Yaşlı barmen o kadar hızlı içmemem için uyardı beni ama dinlemedim; aradan ne kadar geçti bilmiyorum; kendimi soğuk havada kusarken buldum. O gece perişan bir halde geçti.</p>

  <p class="calibre1"></p>

  <p class="calibre1" style="text-align: justify;">“Bu arada, borç çorbası deyince aklıma geldi; bizim de bir akşam yemeği yememiz gerekiyor herhalde” diyerek kızı daldığı hikâyeden çıkardım. “Hatice Hanım dolapta bir şeyler bırakmıştır. Bu akşam Mehmet’in şerefine biz de votka içelim olur mu?” Kaşlarını ve başını hafifçe kaldırarak, sevecen ifadeyle ama hayır anlamında bir işaret yaptı. “Bu hikâyenin sonu ancak soğuk bir Russki Standart’la noktalanabilir” diye ısrar ettim. “Hem de Mehmet’in Moskova’dan gelirken getirdiği şişeyle. Bu son akşamın şerefine açılacak o şişe.”</p>

  <p class="calibre1" style="text-align: justify;">“Ama ben hiç votka içmedim ki” dedi kız. “Çok mu sert?”</p>

  <p class="calibre1" style="text-align: justify;">“O zaman” dedim, “ilk votkayı benimle içmiş olacaksın. Serttir ama sağlam bir içkidir. Merak etme bir iki kadehle Mehmet gibi olmazsın.”</p>

  <p class="calibre1" style="text-align: justify;">Mehmet’in Moskova’dan getirmiş olduğu Russki Standart şişesi o günden beri buzdolabında bekleye bekleye gerçekten buz kesmişti.</p>

  <p class="calibre1" style="text-align: justify;">Şişeyi açtım, iki küçük kadehe doldurdum, sonra birini kıza uzattım.</p>

  <p class="calibre1" style="text-align: justify;">“Neyin şerefine içelim?” dedi. Sonra ekledi: “Mehmet’le Olga’nın buluşması şerefine içelim mi?”</p>

  <p class="calibre1" style="text-align: justify;">Gülümsedim.</p>

  <p class="calibre1" style="text-align: justify;">“Kurnazca ağzımdan laf almaya çalışıyorsun ama hikâyenin sonunu öğrenmek için biraz daha sabredeceksin” dedim. “Bence bütün umutsuz aşklara içelim.”</p>

  <p class="calibre1" style="text-align: justify;">“Neden ki?”</p>

  <p class="calibre1" style="text-align: justify;">“Bilmem” dedim, “ağzımdan öyle çıktı. Beğenmediysen sayende kaç gündür ihmal ettiğim Kerberos’un şerefine içelim.”</p>

  <p class="calibre1"></p>

  <p class="calibre1" style="text-align: justify;">“Aman olmaz olsun” dedi kız. “Ludmilla’nın şerefine içerim daha iyi.”</p>

  <p class="calibre1" style="text-align: justify;">Kadehten, korka korka bir yudum alınca, gözlerini kocaman açtı.</p>

  <p class="calibre1" style="text-align: justify;">“Offfff!!!” dedi. “Hem buz hem alev gibi. Ne bu yaaa?”</p>

  <p class="calibre1" style="text-align: justify;">Ertesi gün şehrin sokaklarını, Kızıl Meydan’ı, Lenin Mozolesi’nin önünü, eskiden Gorki Caddesi olarak bildiğim ama şimdi adı Tverskaya olan caddeyi dolaştım. Metro istasyonlarına, Gum denilen devasa alışveriş merkezine girdim.</p>

  <p class="calibre1" style="text-align: justify;">Her kadının yüzüne bakıyor, milyonlarca kişilik Moskova’da iki kadın yüzü arıyordum. Akşamüstü ofise uğradım, bir sonuç yoktu henüz. Dinç Abi kendimi böyle harap etmememi, otelde dinlenip yitirdiğim gücü geri kazanmamı, tıraş olup temizlenmemi falan öğütlüyordu ama bunlar benim bir kulağımdan girip öbür kulağımdan çıkıyordu. Hiç kesilmeden yağan kar altında, tipinin savurduğu uzun saçlarım ve sakallarımla Moskova’yı arşınlayıp duruyordum.</p>

  <p class="calibre1" style="text-align: justify;">Gum’dan, yerlere kadar uzanan, beni belki battaniyeden daha da garip gösteren siyah bir palto almıştım, papaz cüppesine benziyordu.</p>

  <p class="calibre1" style="text-align: justify;">Kızıl Meydan’da kar fırtınası paltomun eteklerini yelpirdetirken, turistler benimle resim çektirmek istiyordu. Olga beni bu halimle görünce çok şaşıracaktı herhalde.</p>

  <p class="calibre1" style="text-align: justify;">Mehmet İsmailoviç diye düşünüyordum; Mehmet İsmailoviç. Demek Rus olsam adım böyle anılacaktı. İsmail oğlu Mehmet, yani</p>

  <p class="calibre1" style="text-align: justify;">Muhammed Arslanov değil. Böylece bir haftaya yakın süre geçti.</p>

  <p class="calibre1" style="text-align: justify;">Moskova sokakları, metroları, her genç kadının yüzüne bakmaya çalışan bu garip görünümlü hayalete alışmaya başladı. Sabah çıkıyor, akşama kadar dolaşıyor, akşamüstü yorgun argın otele dönüp bir çorba</p>

  <p class="calibre1" style="text-align: justify;">içiyor, sonra kendimi otelin barında merhametsiz votkayla uyuşturuyordum. Bu yüzden gündüzlerim de bir uyurgezer gibi geçiyordu.</p>

  <p class="calibre1" style="text-align: justify;">Her şeyin bir sonu olduğu gibi bu dönemin de sonu geldi elbette. Bir akşamüstü otele döndüğümde oda anahtarımı alırken, ahşap bankonun arkasındaki mavi üniforma giymiş uzun boylu resepsiyoncu kız, bana bir not bırakıldığını söyledi ve elime bir zarf tutuşturdu. Ellerim titreyerek açtım zarfı, otelin antetli kağıdına Kiril alfabesiyle bir şeyler yazılmıştı. Kâğıdı resepsiyoncu kıza göstererek ne yazdığını sordum.</p>

  <p class="calibre1" style="text-align: justify;">“Kusura bakmayın” dedi. “Mesaj telefonla gelmiş, yazan arkadaşımız da böyle not almış.”</p>

  <p class="calibre1" style="text-align: justify;">“Tamam” dedim, bunları bırakıp ne yazıyorsa onu söylemesini istedim.</p>

  <p class="calibre1" style="text-align: justify;">“Bu bir adres” dedi kız. “Sizin için yazayım.”</p>

  <p class="calibre1" style="text-align: justify;">Başka bir kâğıt aldı önüne ve mesajı Latin harfleriyle yazmaya başladı. Önce L, sonra u, sonra d, sonra m, sonra i... Her harfi yazışında yüreğim atıyor, nefesim sıkışıyordu. İsim ve adres tamamlanınca, o adresin uzak olup olmadığını sordum. Ural Dağları’nın ardında olduğunu söylese bile hemen yola çıkmaya hazırdım.</p>

  <p class="calibre1" style="text-align: justify;">Mavi giysili kız, bu adresin Moskova’nın dış mahallelerinden birinde olduğunu söyledi. Yirmi-yirmi beş dakikada gidermişim. Otelin önünde bekleyen taksilerden birine bindim. Kiril harfleriyle yazılı olan adresi şoförün eline tutuşturdum. Buz tutmuş tenha Moskova caddelerinde hızla ilerlemeye başladık. Sonunda olmuştu işte! Ludmilla’yı bulmuştum ama beni, ondan intikam almak değil, Olga’yı bulmak ilgilendirdiği için bütün varlığım tatlı bir telaşla, sevince benzer bir duyguyla doluydu.</p>

  <p class="calibre1"></p>

  <p class="calibre1" style="text-align: justify;">Bu arada kız üçüncü votka kadehini başına dikti. “Dikkat et, çarpılırsın, kötü yapar” uyarılarımı da dinlemedi. Gözleri hayretle açılmış, oturduğu koltukta öne eğilmiş, içine sürüklendiği amansız heyecanı saklamayı beceremeden, hatta arada bir anlatımımı hızlandırmayı deneyerek dinleyip duruyordu.</p>

  <p class="calibre1" style="text-align: justify;">“Taksinin Mehmet’i götürdüğü adres, Moskova’da çok rastlanan büyük sarı binalarla dolu bir sosyal konutlar bölgesiymiş” dedim.</p>

  <p class="calibre1" style="text-align: justify;">“Akşam karanlığı çökmüş; sokaklarda kimse yokmuş.”</p>

  <p class="calibre1" style="text-align: justify;">Sarı sokak lambalarının kar birikintilerini aydınlattığı o ıssız sokakta 23 numaralı binaya girmeden önce içimi tuhaf bir ürperti kapladı. Belki Olga da oradaydı, belki de hayatımın aşkına, aklıma, ruhuma, düşüncelerime egemen olan varlığa kavuşmama birkaç dakika kalmıştı.</p>

  <p class="calibre1" style="text-align: justify;">Merdivenleri çıkarken kaburga kemiklerimin altında bir yürek değil, bir el bombası atıyor gibiydi. Her an patlamaya, beni ve bütün Moskova’yı havaya uçurmaya yetecek güçte bir bomba.</p>

  <p class="calibre1" style="text-align: justify;">Üçüncü kata çıktım. 12 numaralı kapının önünde durup biraz soluklandım, içeriden ses gelip gelmediğine kulak verdim. Diğer dairelerde açık olan televizyonlar duyuluyordu, bu yüzden içeriden ses gelip gelmediğini anlayamadım. Zili çaldım. Kapıda gözetleme deliği vardı, Ludmilla beni görmesin diye kenara çekildim. Hiçbir şey olmadı, kapı açılmadı. Bir daha çaldım, yine açılmadı. Üçüncü kez çaldığımda kapının arkasında bir hareket olduğunu hissettim. Dördüncü kez çalmadım, sadece bekledim. Bu arada apartmanın otomatik ışığı söndü, yakmadım, pusuya yatmış bir kedi sessizliğiyle karanlıkta kıpırtısız bekledim.</p>

  <p class="calibre1" style="text-align: justify;">Bir süre sonra kapı açıldı, daireden vuran ışığın belli belirsiz aydınlattığı koridora bir kadın başı uzandı. Aşağı inen merdivenlere doğru baktı. O anda birden uzanıp sağ elimle ağzını kapattım, sol elimle de</p>

  <p class="calibre1" style="text-align: justify;">beline sarıldım. Çırpınmaya başladı, onu içeri soktum, kapıyı ayağımla iterek kapadım.</p>

  <p class="calibre1" style="text-align: justify;">Minicik bir antreye girmiştik, salona açılan bir kapı vardı, ışık oradan geliyordu. Havayı döven bacaklarına aldırmadan kadını oraya doğru sürükledim. Basit eşyalarla döşenmiş, küçük bir oturma odasına girdik.</p>

  <p class="calibre1" style="text-align: justify;">Pencerenin önünde turuncu bir kanepe, yanında kirli yeşil bir koltuk duruyordu. Ortada kare biçiminde küçük bir yemek masası vardı. Üzerinde zevksiz, plastik bir avize sallanıyordu. Karşıda bir kapı daha vardı, kapalı duruyordu. Bunları bir anda gördüm, sonra sağ elimi yavaş yavaş gevşettim. Çünkü kadının ağzıyla birlikte burnunu da kapatmış olduğumu fark ettim. Nefes alamıyordu; çırpınması, ayaklarıyla havayı dövmesi, paniğin yanı sıra nefes alamıyor oluşundandı.</p>

  <p class="calibre1" style="text-align: justify;">Biraz gevşettim; fazla değil, burnundan nefes almasına yetecek kadar.</p>

  <p class="calibre1" style="text-align: justify;">Bir yandan da kulağının arkasından “Şşşşşş, şşşşşş” diye bir atı sakinleştirir gibi sesler çıkarıyordum. Kalbinin atışlarını boynundan hissedebiliyordum. Direnci kırılacak kadar, başı dönecek kadar uzun bir süre bekledikten sonra konuştum onunla:</p>

  <p class="calibre1" style="text-align: justify;">“Şimdi elimi ağzımdan çekeceğim Ludmilla” dedim. “Ama bağıracak olursan boynunu kırmam işten bile değil. Anladın mı beni? İyice anladın mı?”</p>

  <p class="calibre1" style="text-align: justify;">Başını evet der gibi salladı. Elimi biraz daha gevşettim, çığlık atmaya yeltenecek olursa hemen kapayabilecek kadar az ama nefes almasına yetecek kadar çok. Bağırmadı, çığlık atmadı. Biraz daha gevşettim, yine sessizliğini korudu. Bunun üzerine sağ elimi ağzından tamamen çektim ve iki elimle omzundan tutarak kendime döndürdüm.</p>

  <p class="calibre1" style="text-align: justify;">Rengi solmuştu, şaşalamıştı, ölesiye korktuğunu görebiliyordum.</p>

  <p class="calibre1" style="text-align: justify;">Kendimi bir an onun yerine koydum. Koridordan gelen yabancı bir erkeğin yaşattığı şok ve sonra saçı sakalı uzamış, öbür dünyadan gelmiş gibi görünen Mehmet!</p>

  <p class="calibre1"></p>

  <p class="calibre1" style="text-align: justify;">“Merhaba Ludmilla!” dedim. “Beni tanıdın mı?”</p>

  <p class="calibre1" style="text-align: justify;">Başını yine evet anlamında salladı.</p>

  <p class="calibre1" style="text-align: justify;">“Adımı söyle” dedim. Sustu, adımı söylemesi için üsteledim; parmaklarımı omuzlarına geçirdim. Yüzü acıyla buruştu.</p>

  <p class="calibre1" style="text-align: justify;">Sonunda fısıltıyla “Mehmet” dedi.</p>

  <p class="calibre1" style="text-align: justify;">“Soyadım ne?” diye sordum.</p>

  <p class="calibre1" style="text-align: justify;">Bu cevabı alabilmek için de zorlamam gerekti.</p>

  <p class="calibre1" style="text-align: justify;">“Arslan” dedi, yine fısıltıyla.</p>

  <p class="calibre1" style="text-align: justify;">“Yani” dedim, “tam ismim ne oluyor?”</p>

  <p class="calibre1" style="text-align: justify;">“Mehmet Arslan” dedi.</p>

  <p class="calibre1" style="text-align: justify;">Göğsü heyecanla inip kalkıyordu.</p>

  <p class="calibre1" style="text-align: justify;">“Hayır” dedim. “Bilemedin. Muhammed Arslanov.”</p>

  <p class="calibre1" style="text-align: justify;">Gözleri korkuyla büyüdü, itiraz edecek gibi oldu. O zaman hayatımda ilk kez bir kadına el kaldırdım, nefretle yüzüne bir tokat attım. Yere yuvarlandı. Kapandığı yerden doğrulurken çok yanlış yaptığımı anladım, çünkü bu tokadı atarak korkusunu öfkeye ve artık rahatlıkla açığa vurabileceği bir nefrete dönüştürmüştüm. Biraz önce ne yapacağı belli olmayan tekinsiz ve haklı bir adamken, şimdi öfkesini açığa vuran kızgın bir saldırgandım. Ludmilla gibi güçlü birisinin, hele ilk paniği atlattıktan sonra mücadele aşamasına geçeceğini tahmin etmek zor değildi.</p>

  <p class="calibre1"></p>

  <p class="calibre1" style="text-align: justify;">Ludmilla yıkıldığı yerden, yanağını tutarak, zafer kazanmış bir ifadeyle doğruldu. Ayağa kalktı, karşıma dikildi, gözlerimin içine dimdik baktı.</p>

  <p class="calibre1" style="text-align: justify;">“Rasputin’e benzemişsin” dedi.</p>

  <p class="calibre1" style="text-align: justify;">“Beni bu sefer de Rasputin diye mi ihbar edeceksin?” diye sordum.</p>

  <p class="calibre1" style="text-align: justify;">Sonra “Bak Ludmilla” dedim. “Belki ilk anda seni korkuttum, belki kendimi tutamayarak kaba davrandım ama inan ki niyetim senden intikam almak değil. Sadece sebebini merak ediyorum. Söylersen ne âlâ ama söylemezsen o bile çok büyük bir sorun değil.”</p>

  <p class="calibre1" style="text-align: justify;">Soru dolu gözlerle bakıyordu. Ben devam ettim:</p>

  <p class="calibre1" style="text-align: justify;">“Benim tek amacım Olga’yı bulmak. Bunu ya güzellikle söylersin bana ya da seni ne pahasına olursa olsun konuştururum.”</p>

  <p class="calibre1" style="text-align: justify;">Güldü, kendi kendine konuşur gibi “Hayat ne tuhaf!” dedi.</p>

  <p class="calibre1" style="text-align: justify;">“Nedir tuhaf olan?”</p>

  <p class="calibre1" style="text-align: justify;">“Canına okunmuş, mucize eseri ölümden kurtulmuşsun ama bunlar umurunda değil, Olga’yı istiyorsun.”</p>

  <p class="calibre1" style="text-align: justify;">“Evet!”</p>

  <p class="calibre1" style="text-align: justify;">“Onu bulmana yardım edersem beni bağışlayacaksın öyle mi?”</p>

  <p class="calibre1" style="text-align: justify;">“Evet, yemin ederim evet. Hatta dizlerine kapanıp yalvarabilirim, elimdeki bütün parayı verebilirim, ne istersen yerine getirebilirim.”</p>

  <p class="calibre1" style="text-align: justify;">“O zaman gerçekten içinde intikam duygusu yok.”</p>

  <p class="calibre1"></p>

  <p class="calibre1" style="text-align: justify;">“Hayır, kesinlikle yok. Biraz önceki davranışım bir kazaydı, ne olur affet beni, ne olur affet. Hatta sen de bana vur, iki kere, üç kere vur, ödeşelim.”</p>

  <p class="calibre1" style="text-align: justify;">Elini alıp kendi yanağıma iki tokat atmasını sağladım.</p>

  <p class="calibre1" style="text-align: justify;">“Ne acayip şey bu?” dedi. “Canına kastetmiş, seni ölüme sürüklemiş</p>

  <p class="calibre1" style="text-align: justify;">bir insanın önünde diz çöküp yalvarabiliyorsun, af dileyebiliyorsun.”</p>

  <p class="calibre1" style="text-align: justify;">Yüzüme peş peşe tokatlar atarak devam etti: “Ve bütün bunları ne yaptırıyor sana? Aşk! Sadece aşk!”</p>

  <p class="calibre1" style="text-align: justify;">Sakinleşti. Ben de ayağa kalkıp, karşısında onun gibi hareketsiz dikilmeye başladım.</p>

  <p class="calibre1" style="text-align: justify;">“Evet” dedim. “Anla lütfen Ludmilla.”</p>

  <p class="calibre1" style="text-align: justify;">Nasır tutmuş işaretparmağımın ucunu gösterdim.</p>

  <p class="calibre1" style="text-align: justify;">“O zindan duvarına Olga’nın adını kanımla yazdım” dedim. “Ama bunun acısı yüreğimin acısının yanında hiçbir şeydi. Olga’yı bulmaktan başka hiçbir emelim yok. Yemin ederim yok! Ama onu bulamazsam aklımı oynatacağım. Lütfen söyle bana, lütfen söyle, Olga nerede?”</p>

  <p class="calibre1" style="text-align: justify;">Yine güldü.</p>

  <p class="calibre1" style="text-align: justify;">“Seni neden ihbar etmiş olabileceğimi düşündün mü hiç?” dedi.</p>

  <p class="calibre1" style="text-align: justify;">“Önceleri bilmiyordum senin böyle bir şey yaptığını” dedim. “O cehennemden kurtulduktan sonra öğrendim ama o zaman da hiçbir anlam veremedim. Çok düşündüm, bir neden bulamadım. Biz seninle iyi dosttuk; ayrıca benden para kazanıyordun. Beni ihbar etmen için hiçbir neden yoktu.”</p>

  <p class="calibre1"></p>

  <p class="calibre1" style="text-align: justify;">Yüzüne zeki ve kendine güvenen, esrarlı bir ifade yerleşmişti.</p>

  <p class="calibre1" style="text-align: justify;">Dudaklarının kıvrımlarında tuhaf bir biçimde hem hüzün hem alay sezdim.</p>

  <p class="calibre1" style="text-align: justify;">“Demek ki seni ihbar etmekle elime geçecek hiçbir şey yoktu” dedi.</p>

  <p class="calibre1" style="text-align: justify;">“Hatta bu durum, kazandığım para ve yaşadığım hayat da göz önüne alındığında, kendi çıkarıma karşı gelmekti.”</p>

  <p class="calibre1" style="text-align: justify;">“Evet” dedim, “böyle düşünüyorum. Sence de doğru değil mi?”</p>

  <p class="calibre1" style="text-align: justify;">“Doğru” dedi. “Aynen dediğin gibi. O zaman istersen ikinci aşamaya geçelim.” Üstün konumuna yükselmiş gibi rahat tavırlarla devam ediyordu. “Bu dünyada bir insana kendi çıkarının tersine işler yaptıran duygu nedir?”</p>

  <p class="calibre1" style="text-align: justify;">Biraz düşündüm.</p>

  <p class="calibre1" style="text-align: justify;">“Bilmem. Nefret mi?”</p>

  <p class="calibre1" style="text-align: justify;">“Hayır” dedi. “Senden nefret etmem için bir sebep yoktu. Biraz daha düşün.”</p>

  <p class="calibre1" style="text-align: justify;">“Ajan falan mısın?” diye sordum.</p>

  <p class="calibre1" style="text-align: justify;">“Ne ilgisi var?” diye güldü. “Kendi çıkarını baltalamaktan, kendine kötülük yapmaktan söz ediyorum ve... duygu diyorum. Hangi duygu insanın çılgınca işler yapmasına neden olur? Mesela sana bunları ne yaptırıyor ha, ne yaptırıyor?”</p>

  <p class="calibre1" style="text-align: justify;">Sanki karşımda bir yılan tıslıyordu. Artık bütün üstünlüğün ona geçtiğini hissediyor, şaşırıyordum. Çünkü bu hale gelmek ancak büyük bir amaçla, engel olamayacağın, önüne geçemeyeceğin bir tutkuyla gerçekleşebilirdi. Beni delilik sınırına getirmiş olan şey belliydi ama onunki ne olabilirdi ki? O soğukkanlı, dünyayı buzlucamın ardından</p>

  <p class="calibre1" style="text-align: justify;">izleyen, makine gibi yaratık nasıl bu hale gelebilirdi? Nasıl kendini gizlemeyi başarmıştı onca zaman? Kafam çatlayacak hale gelmişti, Ludmilla’dan ürkmeye başladığımı fark ettim, evet düpedüz ürküyordum, sanki suçlu olan o değil de benmişim gibi üstüme üstüme geliyordu.</p>

  <p class="calibre1" style="text-align: justify;">“Bana soru sorup durma!” dedim. “Benim sana sormam gerekiyor.</p>

  <p class="calibre1" style="text-align: justify;">Hem benim durumum açık değil mi? Buraya beni hangi tutkunun getirdiğini bilmiyor musun? Olga’ya duyduğum ölümcül aşk senin kelimelerinle hayat bulmadı mı? Bunun en yakın tanığı sen değil misin?”</p>

  <p class="calibre1" style="text-align: justify;">“Demek ki aşk cevabını veriyorsun!” dedi.</p>

  <p class="calibre1" style="text-align: justify;">“Evet” dedim. “Ne yazık ki daha başka bir kelime olmadığı için şu âciz aşk kelimesini kullanıyorum, ama içimdekileri anlatmaya yetmiyor.”</p>

  <p class="calibre1" style="text-align: justify;">Yüzünde esrarlı bir gülümseme belirdi.</p>

  <p class="calibre1" style="text-align: justify;">“Peki, aşk sadece sana özgü bir şey mi?” dedi. “Senden başka hiç kimse âşık olamaz mı?”</p>

  <p class="calibre1" style="text-align: justify;">O zaman biri başıma odunla vurmuşçasına sarsıldım.</p>

  <p class="calibre1" style="text-align: justify;">“Sebep aşk mıydı?” diyebildim. “Senin sebebin de aşk mıydı?”</p>

  <p class="calibre1" style="text-align: justify;">Hiçbir şey söylemedi. Gözlerindeki alaycı bakışla beni süzmeye devam etti.</p>

  <p class="calibre1" style="text-align: justify;">“Hay Allah!” dedim. “Demek aşk ha? Ludmilla Belinskaya ve aşk!</p>

  <p class="calibre1" style="text-align: justify;">Ne kadar birbirinden ayrı kavramlar. Karayla deniz gibi, yeryüzü ve gökyüzü gibi. Sen sevebilir miydin?”</p>

  <p class="calibre1" style="text-align: justify;">Yine bir şey söylemedi ama gözlerini gözlerimden ayırmadan öylece bakmaya devam etti. Sersemlemiştim. Bu kadın bana hiçbir sevecenlik göstermiş değildi. Onca zamandır aşkını içinde saklı tutmuştu demek</p>

  <p class="calibre1" style="text-align: justify;">ki. Hem de bizim Olga’yla karasevdamıza tanık olurken, en mahrem anlarımızı birlikte yaşarken, onun kelimeleri üstünden sevişirken. Bu nasıl olabilirdi? Hem madem âşıktı, niye beni o cehennemlere yollamıştı, sırf Olga’yla mutluluğumuzu bozmak için mi? Olga’yı kıskandığı için mi?</p>

  <p class="calibre1" style="text-align: justify;">“Madem...” diye kekeledim. “Madem seviyordun... o zaman... niye âşık olduğun insanı zindana gönderdin?”</p>

  <p class="calibre1" style="text-align: justify;">Gülümsemesi bütün yüzüne yayıldı, sonra gülümseme sesli bir gülmeye dönüştü, daha sonra da sanki çok komik bir şey duymuş gibi sarsıla sarsıla gülmeye başladı. Ve birden susup ciddileşti.</p>

  <p class="calibre1" style="text-align: justify;">“İlk andan itibaren aptal olduğunu düşünmüştüm ama” dedi, “bu kadarına ihtimal vermezdim.” Yine kıkır kıkır güldü. “Demek sana âşık olduğumu düşündün! Bunca olaydan çıkarabildiğin tek sonuç bu oldu.” Tekrar öfkeli ifadeye geçti. “Egoist, kendini beğenmiş şey...”</p>

  <p class="calibre1" style="text-align: justify;">“İyi ama âşık olduğunu söylemedin mi? Tam olarak bu kelimelerle olmasa bile...”</p>

  <p class="calibre1" style="text-align: justify;">“Evet” dedi. “İnkâr etmiyorum zaten. Evet, âşığım, hem de çok, ama sana olduğumu kim söyledi?”</p>

  <p class="calibre1" style="text-align: justify;">“Peki kime o zaman?”</p>

  <p class="calibre1" style="text-align: justify;">Bunu sorar sormaz zehirli bir engerek beynime bir dil attı. O yılanı kovmaya, akıtacağı zehirden kurtulmaya çalışarak alnıma vurdum, ama kurtulmam mümkün değildi. Yılan bir kere zehrini bırakmıştı ve bu zehir hızla yayılıyordu.</p>

  <p class="calibre1" style="text-align: justify;">“Yoksa?” dedim ve düşündüğüm şeyi kelimelere dökmeye korkarak sustum.</p>

  <p class="calibre1"></p>

  <p class="calibre1" style="text-align: justify;">“Evet!” dedi Ludmilla.</p>

  <p class="calibre1" style="text-align: justify;">“Ne eveti?”</p>

  <p class="calibre1" style="text-align: justify;">“Düşündüğün şey.”</p>

  <p class="calibre1" style="text-align: justify;">“Ne düşündüm ki?” dedim.</p>

  <p class="calibre1" style="text-align: justify;">“Biliyorsun.”</p>

  <p class="calibre1" style="text-align: justify;">Sendeledim, düşecek gibi oldum, turuncu kanepeye oturmak zorunda kaldım, gömleğimin yakasını gevşettim; her yanımdan ter fışkırıyordu.</p>

  <p class="calibre1" style="text-align: justify;">Ludmilla bana bir bardak su verdi, içtim. Yüzüme, bana acıdığını belli eden bir ifadeyle bakıyordu.</p>

  <p class="calibre1" style="text-align: justify;">“Ne oluyor Ludmilla?” dedim. “Hiçbir şey anlayamaz oldum, kafam allak bullak. Ne olur anlat. Neler dönüyor?”</p>

  <p class="calibre1" style="text-align: justify;">“Kabul etmek istemiyorsun ama gayet basit!” dedi Ludmilla. “İkimiz de aynı kişiye âşık olduk.”</p>

  <p class="calibre1" style="text-align: justify;">Yılanın öldürücü ısırığı attığını hissettim.</p>

  <p class="calibre1" style="text-align: justify;">“Yani Olga’ya?”</p>

  <p class="calibre1" style="text-align: justify;">“Evet” dedi.</p>

  <p class="calibre1" style="text-align: justify;">“En başından beri mi? Yani ben onu pazaryerinde gördüğümde</p>

  <p class="calibre1" style="text-align: justify;">tanımadığın yalan mıydı, bana oyun mu yaptın?”</p>

  <p class="calibre1" style="text-align: justify;">“Hayır” dedi. “Onu hiç tanımıyordum. Seninle birlikte onu aramamız, bulmamız, sonra yakınlaşmanız, Minsk’teki otele gitmemiz, hiçbirinde en ufak bir yalan yoktu. Hatta bu ilişki hoşuma gidiyordu, senden her ay aldığım para da cabası. Çok hoş bir üçlü olmuştuk.”</p>

  <p class="calibre1"></p>

  <p class="calibre1" style="text-align: justify;">“Peki sonra ne oldu?”</p>

  <p class="calibre1" style="text-align: justify;">“Sonra... Ben de Olga’nın büyüsüne kapılmaya başladım, nasıl olduğunu anlamadan kendimi senin yerine koyuyordum. Senin aşk sözlerini çevirirken, o sözleri ben söylüyormuşum gibi geliyordu. Dil garip bir şeymiş gerçekten; sözcüklerin insanın anadilindeki etkisi, anlamından öte bir ağırlık taşıyormuş. Sen ‘I love you’ dediğin zaman, benim onu ‘Ya tebya lyublyu’ diye söylemem bir çeviri olmuyordu, çok daha fazla bir anlam taşıyordu. Bu söze belki de Rusya’nın tarihi, gelmiş geçmiş mutsuz aşklar, trajediler, şiirler katılıyordu. Aynı şeyleri ifade etmiyordu. Şişe sütüyle ana sütü arasındaki fark gibi bir şeydi bu.”</p>

  <p class="calibre1" style="text-align: justify;">Donup kalmış, ne diyeceğimi bilemeden bakıyordum. Kısa bir sessizlikten sonra açıklamaya devam etti:</p>

  <p class="calibre1" style="text-align: justify;">“Önceleri senin sözlerini aktaran bir çevirmendim ama sonra o sözler benim sözlerim oldu. Hatta daha ileri gittim, çeviri de ortadan kalktı, ona aşkını anlatan kişi ben oldum. Senin söylediklerini çevirmiyor, kendi aşkımı anlatıyordum. Arada Yesenin’den, Puşkin’den ikimizin de bildiği ama senin bilemeyeceğin dizeler, deyimler kullanıyordum.</p>

  <p class="calibre1" style="text-align: justify;">Bana, dil üstünden âşık olduğumu söylersen buna itiraz etmem. Ayrıca Olga’nın insanlar üstündeki etkisini en iyi sen bilirsin; işte bende de aynı etki oldu, ona tutuldum, onsuz yaşayamayacağımı anladım. Bir süre böyle gitti ama sonra onu senden ölürcesine kıskanmaya başladım.</p>

  <p class="calibre1" style="text-align: justify;">Hele Olga’yı İstanbul’a götürme planın beni çılgına çevirmeye yetti.</p>

  <p class="calibre1" style="text-align: justify;">Onu kaybedemezdim! Onsuz yaşayamazdım. Kendinden pay biç, sen neler hissediyorsan ben belki de daha güçlüsünü hissediyorum.”</p>

  <p class="calibre1" style="text-align: justify;">“Haklısın...” Telaşla Ludmilla’nın yüzüne baktım. Böyle bir kelime çıktı mı acaba ağzımdan? Oh, iyi, sadece içimden söylemişim. Ona haklı olduğunu söylediğime dair bir tepki gelmedi.</p>

  <p class="calibre1"></p>

  <p class="calibre1" style="text-align: justify;">Koltuğa iyice gömüldüm. Bayılacak gibiydim, bana bir içki vermesini söyledim. Getirdiği Stolichnaya şişesini başıma diktim. Bıraktığımda Ludmilla da başına dikti. Bir o içiyordu, bir ben. Ölümcül ve utanç verici eylemlerini itiraf eden iki suç ortağı gibi fısır fısır konuşuyor, bir an önce votkayla beynimizi uyuşturmaya çalışıyorduk.</p>

  <p class="calibre1" style="text-align: justify;">“Yani lezbiyen misin?” dedim.</p>

  <p class="calibre1" style="text-align: justify;">“Hayır!” dedi. “Daha doğrusu Olga’ya kadar hiç böyle bir şey hissetmemiştim. Zaten bu iş nerede başlar nerede biter, insan ne zaman lezbiyen sayılır, hiçbir fikrim yok.”</p>

  <p class="calibre1" style="text-align: justify;">“O gece Minsk’teki otelde yalnız kaldığımızda bir sinir krizi geçirmişti, hatırlıyor musun?”</p>

  <p class="calibre1" style="text-align: justify;">“Elbette!”</p>

  <p class="calibre1" style="text-align: justify;">“Ne demişti?” diye sordum, oturuşumu dikleştirerek.</p>

  <p class="calibre1" style="text-align: justify;">“Seninle bir ilişkiye başlamasının doğru olmadığını, sana baştan ger<span style="font-size: 1em;">çeği anlatması gerektiğini sayıklıyordu.”</span></p>

  <p class="calibre1" style="text-align: justify;">“Peki neymiş o gerçek?”</p>

  <p class="calibre1" style="text-align: justify;">Ludmilla oturduğu yerden uzanıp elini omzuma koydu, gözlerimin içine derin derin baktı.</p>

  <p class="calibre1" style="text-align: justify;">“Olga’nın annesinden geçen bir hastalığı var” dedi. “Ruhsal bir hastalık. Zaman zaman kendisinin bu dünyaya ait olmadığına, öteki dünyadan gönderilmiş bir mesajcı olduğuna inanıyor.”</p>

  <p class="calibre1" style="text-align: justify;">Bir şey söylemeden, sabırsızca yüzüne baktım.</p>

  <p class="calibre1" style="text-align: justify;">“O anlarda transa geçiyor” diye devam etti. “Çevresinde uçuşan melekler gördüğünü, onlarla konuştuğunu öne sürüyor. Bu durumdan</p>

  <p class="calibre1" style="text-align: justify;">ayılınca da derin bir melankoliye sürükleniyor. Onun bu garip hallerini biliyorsun zaten.”</p>

  <p class="calibre1" style="text-align: justify;">“Evet ama” dedim, “bu durumu, kederli olmasına, babasının</p>

  <p class="calibre1" style="text-align: justify;">hastalığına, sonra da ölümüne yormuştum.”</p>

  <p class="calibre1" style="text-align: justify;">“Öyle değildi” dedi. “Olga hasta. Giderek ilerleyen bir hastalık bu, zaten annesi akıl hastanesinde ölmüştü. Olga’nın da fazla zamanı kalmadı. Çok geç olmayan bir vakitte bir akıl hastanesine yatırılması gerekiyor. İlk gece sana bunları anlatmıştı işte. Daha fazla ileri gitmemek için seni uyarmaya çalışmıştı. Ben böyle bir haksızlık yapamam diye çırpınıyordu.”</p>

  <p class="calibre1" style="text-align: justify;">“Ama sen çevirmedin...”</p>

  <p class="calibre1" style="text-align: justify;">“Hayır!”</p>

  <p class="calibre1" style="text-align: justify;">“Daha sonra söylediklerini de çevirmedin.”</p>

  <p class="calibre1" style="text-align: justify;">“Hayır, çevirmedim, başka şeyler söyledim.”</p>

  <p class="calibre1" style="text-align: justify;">“Niçin?”</p>

  <p class="calibre1" style="text-align: justify;">“Çünkü sizin bu ilişkinizden iyi para kazanıyordum; maaşının yarısını bana veriyordun, ayrıca eğleniyordum. Ta ki...”</p>

  <p class="calibre1" style="text-align: justify;">Ludmilla sustu; konuşması için ısrar ettim. “Ta ki ne?” dedim. “Ta ki ne!”</p>

  <p class="calibre1" style="text-align: justify;">O zaman o kalpsiz Ludmilla sessiz sessiz ağlamaya başladı.</p>

  <p class="calibre1" style="text-align: justify;">“Ta ki ona âşık olana kadar!” dedi. “Birdenbire oldu, bu aşk beni yıldırım gibi çarptı, onsuz yaşayamaz oldum, onu görmediğim an deliriyordum. Aynı odada nefes alıyor oluşumuz bile bir mutluluk kaynağıydı. Geceleri yüzü hiç gözümün önünden gitmiyordu. Onu</p>

  <p class="calibre1" style="text-align: justify;">sarıp sarmalamak, bu dünyanın bütün kötülüklerine karşı korumak, o saf ve incinebilir ruhunu kimsenin yaralamasına izin vermemek hayat amacım oldu. Bu duyguyu sana ancak sonsuz bir şefkat olarak anlatabilirim. Sonsuz, uçsuz bucaksız, içimi burkan, beni onun uğruna yakıp kül etmeye zorlayacak bir şefkat. Erkeklerin kesinlikle anlayamayacağı bir şefkat. Bir ananın, yeni doğmuş bebeği kucağına verildiğinde duyduğu sevgiden daha yoğun bir şefkat. Aşktan da büyük bir şey bu, iki nehir gibi birbirine karışma, birbirinin içinde eriyip yok olma ihtiyacı.</p>

  <p class="calibre1" style="text-align: justify;">Bunun için seni aradan çıkarmam lazımdı. Soçi seyahati de bana bu olanağı sağladı. Kusura bakma; sana kötülük yapmak istemedim, hiç istemedim ama buna mecburdum. Çünkü Olga’yı hiç kimseyle</p>

  <p class="calibre1" style="text-align: justify;">paylaşamazdım.”</p>

  <p class="calibre1" style="text-align: justify;">Sözleri bittikten sonra da ağlamaya devam etti. Votka şişesinin dibini bulduk.</p>

  <p class="calibre1" style="text-align: justify;">“Bana lezbiyen olup olmadığımı sordun” dedi. “Umarım bu anlattıklarımı basit bir cinsellikle karıştırmıyorsundur.”</p>

  <p class="calibre1" style="text-align: justify;">Oysa hiç aklıma böyle bir şey gelmemişti. Ludmilla, Olga’ya duyduğu tek taraflı aşkı anlatıyordu, cinsellik neden aklıma gelsindi ki?</p>

  <p class="calibre1" style="text-align: justify;">“Seni anlamaya başlıyorum” dedim. “Önce büyük bir şok geçirdim ama şimdi anladım ki Olga’ya tutulmuşsun. Söylediğim gibi, yaptığın kötülüğü bağışlamaya, bu işi unutmaya hazırım. Tek istediğim Olga’yı alıp gitmek. Şimdi söyle bana, Olga nerede?”</p>

  <p class="calibre1" style="text-align: justify;">Ludmilla geri çekildi; yine tıslayan bir yılana dönüştü. Aramızdaki dertleşme iç dökme dönemi bitmiş, Puşkin’in tutku dolu göğsünü delerek öldüren kanlı düellolardan biri başlamıştı.</p>

  <p class="calibre1" style="text-align: justify;">“Bunu hiçbir zaman öğrenemeyeceksin” dedi. “Hem aradan geçen zaman çok şeyi değiştirdi. Olga’nın zihni artık eskisi gibi değil.</p>

  <p class="calibre1" style="text-align: justify;">Hastalık ilerliyor ve onun şefkate ihtiyacı var.”</p>

  <p class="calibre1"></p>

  <p class="calibre1" style="text-align: justify;">“Ben o şefkati gösteririm.”</p>

  <p class="calibre1" style="text-align: justify;">“Hayır” dedi, “gösteremezsin! Hiçbir erkek gösteremez, bu bambaşka bir şey. Anlamana bile imkân yok.”</p>

  <p class="calibre1" style="text-align: justify;">“Yerini söyle, yalvarırım söyle.”</p>

  <p class="calibre1" style="text-align: justify;">“Hayır. Beni bir kenara bıraksan bile Olga bensiz yaşayamaz artık.</p>

  <p class="calibre1" style="text-align: justify;">Zaten ben de onsuz mahvolurum. Onu akıl hastanesine yatıracağım. Az kaldı... Ama orada da yalnız bırakmayacağım, son nefesine kadar yanında olacağım. Kaç yıl sürerse sürsün, umurumda değil.”</p>

  <p class="calibre1" style="text-align: justify;">Anladım ki Olga elimden kayıp gidiyor. Yalvardım, yakardım, dil döktüm, fayda etmedi. Bunun üzerine kan beynime sıçradı, iki elimle boğazını kavrayıp Ludmilla’yı yere yatırdım ve boğmaya başladım. Bir yandan da “Söyleyeceksin, söyleyeceksin, Olga’ya da, bana da bunu yapmaya hakkın yok, o benim” diye fısıldıyordum. Arada bir ellerimi gevşetip “Söyleyecek misin?” diye soruyordum ama böyle bir şeye niyeti olmadığını anlayınca boğazını daha büyük bir güçle sıkıyordum.</p>

  <p class="calibre1" style="text-align: justify;">Morarmaya başladı. Ölümüne az kaldığını anladım. O ölürse Olga’yı bulma umudum tamamen tükenecekti. Bu ihtimal beni çıldırttı, komşuların duymasına falan aldırmadan “Söyle, söyle, söyle, gebereceksin, söyle!” diye haykırmaya başladım. Ludmilla can çekişiyordu. Gözlerinin kaymaya başladığını gördüm ama kendimi durduramıyordum.</p>

  <p class="calibre1" style="text-align: justify;">İçimdeki korku o kadar büyüktü ki, Ludmilla’nın soluğu kesilmeden boğazını bırakmak elimde değildi. İnce boğaz kemikleri çatırdayarak kırılıyor gibi geldi bana, ellerim gittikçe daha fazla, insanüstü bir güçle sıkıyordu boğazını.</p>

  <p class="calibre1" style="text-align: justify;">Beni son anda durduran bir ses oldu, bir kadın sesi. Arkamda duran birinden geliyordu, Rusça bir şeyler söylüyordu. Birden buz kesildim, ellerim kendiliğinden gevşedi, gücüm çekildi, bez bebek gibi oluverdim. Çünkü arkamdan seslenen kadının Olga olduğunu anlamıştım.</p>

  <p class="calibre1"></p>

  <p class="calibre1" style="text-align: justify;">Başımı çevirdim ve onu gördüm. Oturma odasına açılan diğer kapının önünde durmuş bana bakıyordu. Bembeyaz giyinmiş, beline kadar gelen sarı saçlarını öylece bırakmıştı. Gerçek bir insandan çok, soluk bir hayale benziyordu. Yüzünde esrik bir ifade vardı. Hem oradaydı, hem de orada değil gibiydi.</p>

  <p class="calibre1" style="text-align: justify;">Ludmilla’yı bırakıp, dizlerimin üstünde ona doğru gittim, sarıldım.</p>

  <p class="calibre1" style="text-align: justify;">Başım beline geliyordu. O hiç kıpırdamadı. Ludmilla’nın öksürdüğünü, içine hava çekmeye çalıştığını duyuyordum, gözlerimi açmadan Olga’ya sarılmış durumda kaldım.</p>

  <p class="calibre1" style="text-align: justify;">Olga yumuşak hareketlerle beni kaldırdı, turuncu kanepeye oturttu, ama beni görmüyor gibiydi. Yüzünü yüzüme çevirip birkaç kez “Olga”</p>

  <p class="calibre1" style="text-align: justify;">dedim. “Olga, ben geldim, Mehmet, ben geldim.”</p>

  <p class="calibre1" style="text-align: justify;">Olga beni duymadı, başka bir dünyadaydı, artık eski Olga değildi.</p>

  <p class="calibre1" style="text-align: justify;">Aradan geçen bunca zaman onu bambaşka biri yapmıştı. Beni tanımıyordu. Yavaşça kalkıp Ludmilla’nın yanına gitti. Yere oturdu, Ludmilla’nın başını kucağına koydu, eliyle yüzünü okşamaya başladı. Ludmilla’nın boynu mosmordu, soluğu hâlâ sıkışıyordu, gözlerinden yaşlar süzülüyordu ama Olga’nın yüzüne büyük bir aşkla, şefkatle, hayranlıkla, tapınmayla, tanımlanamayacak ilahi bir duyguyla bakıyordu.</p>

  <p class="calibre1" style="text-align: justify;">Sanki yerde biri oturan, biri yatan iki genç kadına bakmıyordum da bir ikonayı seyrediyordum. Bir azizeler tablosuydu bu. Olga, kolunun kenarından çıkardığı dantelli beyaz bir mendille Ludmilla’nın gözyaşlarını sildi. Onu okşayarak sakinleştirdi ve sonra eğilip, dudaklarına hafif, uçucu bir öpücük kondurdu. Ludmilla ona minnetle gülümsedi. İki kadın beni unuttu, birbirlerinin gözlerinin içinde eriyip gittiler.</p>

  <p class="calibre1" style="text-align: justify;">Kalktım, ibadet eden müminleri rahatsız etmekten çekinen bir tanrıtanımaz gibi ayaklarımın ucuna basarak sessizce kapıya doğru yöneldim. Kapıyı yavaşça kapadım, merdivenlerden aşağı indim.</p>

  <p class="calibre1" style="text-align: justify;">Gökyüzünden sessizce inen, geceyi aydınlatan yumuşak kar altında yürümeye başladım. Kar lapa lapa yağıyor, omuzlarımda birikiyordu.</p>

  <p class="calibre1"></p>

  <p class="calibre1" style="text-align: justify;">Soğuk hava, ciğerlerimi Kazak kılıçları gibi kesiyordu. Epey yürüdükten sonra yol kenarında bekleyen bir araba gördüm. Taksi değildi, ne arabasıydı bilmiyorum. Cebimden para çıkardım, sayıklar gibi “Mejdunarodnaya Oteli” dedim, adam beni arabasına aldı, otele götürdü.</p>

  <p class="calibre1" style="text-align: justify;">Orada doğru bara gittim. Bir şişe votka aldım, neredeyse soluk almadan içtim. Sonra yine dışarı çıktım. Sokak lambalarının önünden geçerken parlayan pamuk gibi yağan karı seyrederek yürüdüm, yürüdüm, neresi olduğunu bilmediğim bir yerlere geldim.</p>

  <p class="calibre1" style="text-align: justify;">Meydan gibi bir yerdeydim. Çevremde altın kubbeli kiliseler parlıyordu. Arkamda at sesleri duydum. Ağır ağır yürüyen birkaç atın nalça sesleri meydanda yankılanıyordu. Dönüp baktım. Biri siyah, biri beyaz, iki devasa at bana doğru geliyordu. Üzerlerinde, binici kıyafetleri içinde iki küçük kız vardı. Çizmeleriyle eyerlere profesyonel binici tavrıyla yapışmışlar, başlarına binici keplerini geçirmişler, küçük kamçılarını nizama uygun bir biçimde tutarak o dev atları yönetiyorlardı. Gece yarısı gökten süzülen kar altındaki bu beklenmedik manzara nefes kesecek kadar güzeldi. O küçük kızlar da birer meleğe benziyordu. Onlara doğru yürüdüm. İyice yaklaştım yanlarına, elimi uzatıp atın uzun yelesini okşamak, kızlara da “Ömrümde bu kadar güzel bir şey görmedim” demek istedim. Sonra atın önümde devleştiğini, bütün dünyayı kapladığını, o yüksek altın kilise kubbelerinden bile daha büyük hale geldiğini gördüm. Bir de kızlardan birinin şarkı söylediğini.</p>

  <h2 class="calibre1" id="sigil_toc_id_29" style="text-align: justify;">27.Dokunuş ve ayrılış</h2>

  <p class="calibre1" style="text-align: justify;">Dışarıda sanki hayat durmuştu. Saatlerdir Kerberos’un da sesi duyulmuyordu. Ahtapotlar, midyeler, balıklar, koskoca Karadeniz susmuştu. Ne bir otomobil ne de bir sokak kedisi geçiyordu, minareler susmuştu. Mezarda yatan Arzu, kahvedeki Hatice Hanım’ın kocası, kasabaya uzanan yol susmuştu. Bütün dünya kardeşimin hikâyesini dinliyordu.</p>

  <p class="calibre1" style="text-align: justify;">ros’un da sesi duyulmuyordu. Ahtapotlar, midyeler, balıklar, koskoca Karadeniz susmuştu. Ne bir otomobil ne de bir sokak kedisi geçiyordu, minareler susmuştu. Mezarda yatan Arzu, kahvedeki Hatice Hanım’ın kocası, kasabaya uzanan yol susmuştu. Bütün dünya kardeşimin hikâyesini dinliyordu.</p>

  <p class="calibre1" style="text-align: justify;">Sustum. Kız da sustu, soru sormadı, elindeki buzlu votka kadehiyle oynuyordu. Aramızda çok tuhaf bir gerginlik oldu. Çok ayıp bir şey yapmışız, konuşulmaması gereken bir sırrı açığa vurmuşuz gibi derin bir utanca gömüldük. Kaşları çatılmış, gözleri elindeki boş kadehe dikilmiş, altdudağı daha önce hiç görmediğim kadar masum ve şaşkın bir ifadeye bürünmüştü. Belki de titriyordu, bilemiyorum.</p>

  <p class="calibre1" style="text-align: justify;">Bir süre böyle geçti, sonra kız elindeki kadehi uzatıp “Biraz daha!”</p>

  <p class="calibre1" style="text-align: justify;">dedi.</p>

  <p class="calibre1" style="text-align: justify;">Anlattıklarımla ilgili tek yorumu, bu şekilde biraz daha votka istemek oldu. İkimizin de küçük kadehini doldurdum. Hemen içtik.</p>

  <p class="calibre1" style="text-align: justify;">“Bu votkayı Mehmet’in getirdiğini söylemiştin değil mi?” dedi.</p>

  <p class="calibre1" style="text-align: justify;">“Evet!” dedim. “O getirdi.”</p>

  <p class="calibre1" style="text-align: justify;">“Ne tuhaf!”</p>

  <p class="calibre1" style="text-align: justify;">Neyin tuhaf olduğunu sordum, çünkü ortada birçok tuhaflık vardı.</p>

  <p class="calibre1" style="text-align: justify;">“Bir masal kahramanından gelen somut bir şey” dedi. “Sanki öbür dünyadan gönderilen bir hediye gibi. Bu şişeye onun elleri değmiş.</p>

  <p class="calibre1"></p>

  <p class="calibre1" style="text-align: justify;">Dün gece keşke uyandırsaydın beni. Bu cehennem azabını yaşamış</p>

  <p class="calibre1" style="text-align: justify;">olan adamı bir kere de olsa görmek isterdim.”</p>

  <p class="calibre1" style="text-align: justify;">Aklıma zaman yolculuğundan gelen adamın getirdiği elindeki gül geldi ama bunu ona söylemedim.</p>

  <p class="calibre1" style="text-align: justify;">“Belki gelecek sefer” dedim.</p>

  <p class="calibre1" style="text-align: justify;">Kararlı bir tavırla “Hayır!” dedi. “Gelecek sefer diye bir şey olmayacak. Yarın sabah çıkıp gideceğim ve bir daha görüşmeyeceğiz. Siz iki kardeşin hayatı çok ilginç ama benim de kendime göre bir hayatım var.</p>

  <p class="calibre1" style="text-align: justify;">Bu kadar heyecanlı ve romantik olmasa da...”</p>

  <p class="calibre1" style="text-align: justify;">Kişiliğinde hep fark ettiğim hayalle mantık arasındaki mücadeleyi bir kez daha mantığı kazanmıştı. Votkadan hafifçe peltekleşmiş konuşması bile kararlı olduğunu saklayamıyordu. Zihni Moskova’dan bir anda Podima’ya ve hayatın inkâr edilemeyecek gerçeklerine dönmüştü.</p>

  <p class="calibre1" style="text-align: justify;">“Biliyor musun” dedim, “Mehmet’in o gece meydanda gördüğü atlar ve o küçük kızlar hayal ürünü değilmiş, gerçekmiş.”</p>

  <p class="calibre1" style="text-align: justify;">“Nasıl?” dedi. “Anlamadım.”</p>

  <p class="calibre1" style="text-align: justify;">“Sovyetler çökerken, her yer gibi binicilik okullarına da para veren, masrafları karşılayan bir otorite kalmamış. Atların yemsiz kalması üzerine binicilik okulunda eğitim alan çocuklar, geceleri atlarla Moskova sokaklarında dolaşıp hayırsever insanlardan para topluyorlarmış. Bununla da atların bakımını sağlıyorlarmış. Mehmet’in gördüğü bir hayal değilmiş yani o atlar. Ama Mehmet, acayip görünümüyle onlara doğru ellerini kaldırarak yürüyünce atlardan biri ürkmüş, şaha kalkmış. Bu arada Mehmet de başına bir darbe almış.</p>

  <p class="calibre1" style="text-align: justify;">Şarkı sandığı şey de küçük kızların attığı korku çığlıklarıymış. Mehmet kanlar içinde kalmış. Sonra polis gelmiş, Mehmet’i bir hastaneye kaldırmışlar.”</p>

  <p class="calibre1"></p>

  <p class="calibre1" style="text-align: justify;">“Sizin haberiniz yoktu tabii bu olanlardan...”</p>

  <p class="calibre1" style="text-align: justify;">“Yoktu elbette. Mehmet’in gelmesini bekliyordum, arada bir de Dinç Abi’ye telefon edip Mehmet’i soruyordum. Sonra bir gün öğrendim ki, Mehmet yine yok olmuş. Kaldığı otele günlerdir uğramadığını söylemişler. Dinç Abi yine çok telaşlanmış, hemen aramaya</p>

  <p class="calibre1" style="text-align: justify;">başlamışlar ama bu sefer izini çabuk bulmuşlar. Çünkü yanında kimlik olduğu için polis kayıtlarına geçmiş.”</p>

  <p class="calibre1" style="text-align: justify;">“Ne demek kimlik olduğu için? Kendisi durumu anlatmamış mı?”</p>

  <p class="calibre1" style="text-align: justify;">“Biraz sabret” dedim. “Her şeyi anlayacaksın. İki gün sonra Moskova’ya gittim, hastanede Mehmet’i gördüm. Onu tedavi eden doktorlarla konuştum. Söylediklerine göre yediği at çiftesinden dolayı bir beyin travması geçiriyordu ama tehlikeli bir durum yoktu. Atın vuruşu yumuşak olmuş, kafatası kırılmamıştı, sadece bir sarsıntı geçiriyordu, kendinde değildi. Bir haftaya kadar hepsinin geçeceğini umuyorlardı.”</p>

  <p class="calibre1" style="text-align: justify;">Kızın yorgunluktan ve alışık olmadığı votkadan gözleri kapanmaya, başı sık sık önüne düşmeye başlamıştı ama bu sefer uykuya öylesine büyük bir iradeyle direniyordu ki, hikâyeyi bitirmekten başka çarem yoktu.</p>

  <p class="calibre1" style="text-align: justify;">“O haftayı Mehmet’in başında geçirdim. Doktorlar bilincinin ne durumda olduğunu bilemeyeceklerini ama uyanması için anadilinde konuşulmasının olumlu etki yapacağını söylüyorlardı. Ben de başucuna oturup onunla sürekli konuştum. Hayatımızı değiştiren o kazadan, annemle babamdan, Ankara’daki okul yıllarımızdan, Nikola Tesla’dan, anneannemden, dedemden yani ilgisini çekebilecek her şeyden söz ettim. Yalnız Olga yoktu bu konuşmalarımda. Çünkü o konuda nasıl bir durumda olduğunu bilmiyordum, her şeyi daha da kötüleştirme riskini göze almak istemiyordum. O da arada bir zor anlaşılır şekilde</p>

  <p class="calibre1" style="text-align: justify;">sayıklıyordu, ağzından dökülen cümle parçacıklarına, kelimelere anlam vermeye çalışıyordum.”</p>

  <p class="calibre1" style="text-align: justify;">Gözlerini açık tutmaya çalıştığı için olsa gerek, kız ara sıra kaşlarını kaldırıyordu. Gidip uyumasını, hikâyenin sonunu sabaha dinlemesini önerecektim ama vazgeçip devam ettim.</p>

  <p class="calibre1" style="text-align: justify;">“Bir tahmin yapmamı isteseler onun ağzından Olga, Borisov gibi kelimeler döküleceğini söylerdim. Oysa gerçek hiç de öyle değildi. Bir tek kez bile Olga dediğini duymadım. Bunun yerine çok garip sözler ediyor, hızla koşturan mor tavşanlar gibi anlam veremediğim şeylerden bahsediyordu.”</p>

  <p class="calibre1" style="text-align: justify;">Uyuklayan kızın elindeki kadeh halıya yuvarlandı birden. Hemen irkildi, gözlerini açtı, soru sorarcasına “Hıııı?” gibi bir ses çıkardı.</p>

  <p class="calibre1" style="text-align: justify;">Artık ayakta duracak hali kalmamıştı. Yatmasını söyledim, zaten hikâye bitmişti, zar zor ayağa kalktı, merdivenlerin başına yürüdü.</p>

  <p class="calibre1" style="text-align: justify;">“Ya Mehmet?” diyebildi.</p>

  <p class="calibre1" style="text-align: justify;">“İyileşti” dedim. “Bir hafta sonra hastaneden çıktı, sonrasını zaten biliyorsun. Hadi iyi geceler.”</p>

  <p class="calibre1" style="text-align: justify;">Merdiven tırabzanına tutuna tutuna indi.</p>

  <p class="calibre1" style="text-align: justify;">Dönüp ortalığı biraz toparladım. Sonra dişlerimi fırçaladım, şort ve fanilayla yattım. Ortalık sessizdi. Her gece olduğu gibi hemen derin bir uykuya dalmam gerekiyordu ama olmadı. Bir türlü uyku tutmadı. Ne yaptığımı bilmeden kalktım, odadan çıktım, sessizce merdivenleri indim.</p>

  <p class="calibre1" style="text-align: justify;">Kızın oda kapısı aralıktı, bir hayalet gibi odaya süzüldüm. Sokak lambasının vurduğu alacakaranlık odada ne yaptığımın bilincinde</p>

  <p class="calibre1" style="text-align: justify;">olmadan kızın yanına uzandım. Sağ yanının üstüne yatmış derin derin uyumaktaydı. Dizlerini karnına çekmişti, nefes alışı duyulmuyordu.</p>

  <p class="calibre1" style="text-align: justify;">Ben de sağ yanımın üstüne, onun arkasına uzandım ama hiçbir yerine değmedim. Saçları yastığa dağılmıştı. Bedeninden ve saçlarından yayılan taze kokuyu içime çekerek bir süre yattım orada. Niye böyle davrandığımı, buraya ne amaçla geldiğimi bilmiyordum ama uyusa bile kızın varlığını ve sıcaklığını hissetmek, saçlarının bahar rayihasını içime çekmek iyi geliyordu.</p>

  <p class="calibre1" style="text-align: justify;">Onun uykusunu bölmeyecektim ama uyumayacaktım da. Saatlerce o durumda kalabilir, bu kızın yalnız dış görünüşünden değil, iradeli ruhundan da yansıyan o elle tutulmaz, sözle anlatılmaz havanın yakın, en yakın tanığı olabilirdim. Gece mahremiyetinde onun en yakınındaki kişi olmak bir ayrıcalıktı. Daha önce bu ayrıcalığı yaşamış olan bir erkek var mıydı, yok muydu bilemiyordum ama o gece sadece ben vardım, kendisi farkında olmasa da.</p>

  <p class="calibre1" style="text-align: justify;">Birden, nasıl bu hale geldiğim sorusu takıldı aklıma. Yoksa Mehmet’in söylediği gibi kıza âşık mı olmuştum? Yok, yok; durum bu değildi, böyle duygular uyanamazdı benim içimde. Aşkın tehlikelerini bilerek kendini ebediyen bu duyguya kapatan ben değil miydim? Karasevda, gözleri bağlı olarak bir uçurumun kıyısında yürümek değil miydi? Birine sevdalanmak, donmuş bir gölde, nerede ve ne zaman kırılacağını bilmene imkân olmayan ince buzlar üzerinde yürümek anlamına gelmiyor muydu? Mehmet’in başına gelenler bana unutamayacağım bir hayat dersi vermemiş miydi? Belki de sadece hazla ilgiliydi bu durum. Bedensel bir zevkti, ruhla ilgili yönü yoktu. Zaten olamazdı da.</p>

  <p class="calibre1" style="text-align: justify;">Kız hiç kıpırdamıyordu, nefes alıp verirken göğsü bile inip kalkmıyordu. Pencereden vuran parçalı ışıkta sol omuz başı bir kartopu gibi parlıyordu. Kapımı çaldığı ilk andan itibaren olanları düşündüm. Biraz ötemizde toprak altında yatan Arzu’yu, hapishanedeki Svetlana’yı,</p>

  <p class="calibre1" style="text-align: justify;">acılar içindeki Ali’yi, kendini kim bilir dünyanın hangi köşesine atan Mehmet’i tekrar tekrar düşündüm. Yarın bu kız çekip gidecekti ve ben huzurlu hayatıma geri dönecektim. Ama bu gece birkaç saat onun genç kokusunu solumakta bir sakınca yoktu</p>

  <p class="calibre1" style="text-align: justify;">Uyanık olsa kim bilir nasıl kızardı bu yaptığıma! Kaşlarını çatıp suçlayıcı ifadeyle yüzüme bakardı ama zaten bir süre sonra sessizce, onu uyandırmadan kalkıp odama gidecektim. Bu iş de böylece bitecekti. Tek taraflı, epey duygusal bir veda töreni.</p>

  <p class="calibre1" style="text-align: justify;">Ama öyle olmadı. En beklemediğim anda kız sol yanına döndü, votkadan iyice ağırlaşmış olan uykusu içinde beni fark etmedi bile, uyumaya devam etti ama herhalde bir şey hissetti. Çünkü “Sevgilimmm!”</p>

  <p class="calibre1" style="text-align: justify;">diye mırıldanarak dudaklarını dudaklarıma yapıştırdı. Önce uyandı sandım ama uyuyordu, derin derin uyuyordu. Bundan emindim, hiç uyanmamıştı. Ne yaptığının farkında değildi.</p>

  <p class="calibre1" style="text-align: justify;">O zaman neydi bu? Belki eski bir sevgilinin, bilinçaltına çöreklenmiş</p>

  <p class="calibre1" style="text-align: justify;">olan hüzün verici anısı, belki her gece sarılmayı beklediği bir sevgili özlemi, belki bir düş... Bunları bilmeme olanak yoktu ama işin garip yanı, yıllardan beri hiçbir insanın dokunmasına dayanamayan ben, kızın dudaklarının dudaklarıma yapışması karşısında sadece bir huzur, bir şefkat ve büyük bir mutluluk duyuyordum. Önce bir şok gibi gelen dokunma, şimdi yerini muhteşem bir kadın erkek sevecenliğine bırakmıştı.</p>

  <p class="calibre1" style="text-align: justify;">O zaman ağlamakta olduğumu anladım. Kız dudaklarımda uyurken gözlerimden yaşlar boşanmaya başlamış demek ki. Sessizce, yanaklarımdan kayarak süzülüyordu yaşlar. Bu dudakların ılık dokunuşu, yıllardır içinde yaşamakta olduğum kişisel buz çağımı eritiyordu. Aşktan korkarak, çekinerek, ondan uzak kalarak geçen onca soğuk yılın birikmiş bütün yağmurları sessizce gözlerimden boşanıyordu. Dudaklarımda uyumakta olan kızın dudaklarından sanki bütün ruhunu, şakacı gülüşlerini, kaş çatışlarını, öfkeli hallerini, kararsızlıklarını, sonra</p>

  <p class="calibre1" style="text-align: justify;">birden duygularına set vuran iradesini, geleceğine ait hayallerini, heyecanlarını, arkadaşlarıyla şakalaşırken yüzüne yayılan şirin gülümseyişi, zaman zaman gördüğüm acıklı bakışlarını, beğenmediği yiyeceklere burun kıvırmasını, sükûnetini, hırslarını, bazen benliğini kaplayan melankoliyi, evdekilerle telefonda konuşurken kullandığı küçük kız sesini, hayat enerjisini emiyordum. Onca zaman hayranlıkla seyrettiğim o kıvrık altdudağı, dudaklarımdaydı. Evet, hissediyordum!</p>

  <p class="calibre1" style="text-align: justify;">O anda karanlık gökyüzünde, aşağıdan yukarıya bir yıldız kaydı; her şeyi, her karanlık noktayı, hayatın her gizemli kıvrımını, ışık almayan her gölgeli alanı, zifiri bir gece gibi kapkara olan kalbi aydınlattı ve...</p>

  <p class="calibre1" style="text-align: justify;">hatırladım.</p>

  <p class="calibre1" style="text-align: justify;">O dudaklar her şeyi geri getirdi. Masallardaki sihirli öpücükler gibi beni, hiç uyanmamam gereken derin uykudan uyandırıp celladım oldular.</p>

  <p class="calibre1" style="text-align: justify;">Evet, insan her şeyi unutarak yaşayabilirdi ama her şeyi hatırlayarak yaşayamazdı.</p>

  <p class="calibre1" style="text-align: justify;">Gözyaşları içinde kızın dudaklarından ayrıldım, duymayacağını bile bile ona usulca “Özür dilerim” dedim. “Özür dilerim.” Gerçekten de benliğimin en derin pişmanlığıyla ondan özür dileyerek yataktan çıktım, odama gittim. Koltuğa oturup düşünmeye başladım. Başlangıçta her şey ilginç ve vakit geçirtici bir oyundu. Kızla, kedinin fareyle oynadığı gibi oynamak, onu şaşırtmak, hayal kırıklığını yansıtan o güzel altdudağını izlemek çok tatlıydı. Birdenbire modern bir <i class="calibre2">Binbir Gece</i> <i class="calibre2">Masalı</i>’nın içinde buluvermiştik kendimizi. Ne var ki kısa sürede efendi ile kölenin rolleri değişmiş ama bunu güç değil, tam tersine güçsüzlük sağlamıştı. Ağır akan su kayayı oymuş, kardelen çiçeği donuk toprağı delip başını çıkarmış, zarafet kabalığı yenmiş, dişilik bir kez daha erkek üzerindeki yumuşak zaferini sessizce ilan etmişti. Ve nihayet o masal prensesinin uyurken dudaklarıma kenetlenen dudakları, en büyük mutluluğum ve en büyük felaketim olmuştu. Kurbağanın</p>

  <p class="calibre1" style="text-align: justify;">bir öpücükle prense dönüşmesi, yaz ormanlarındaki kayın ağaçlarının serinliği, Olga’nın durgunluğa kapılmadan önceki o ilahi gülüşü, genç<span style="font-size: 1em;">lik kahkahaları, “Via Con Me”, işaretparmağımın nasır bağlamış ucu, şaha kalkan atın gökyüzünü kapatan yelesi, anladığım sözcükler, anlamadığım sözcükler, yeryüzünü beyaz bir yorgan gibi kaplayan kar...</span></p>

  <p class="calibre1" style="text-align: justify;">Hepsi birden, kaybedilen bütün yılları geri getirmek istercesine telaşla çarpan bir yüreğin ritmine eşlik ettiler.</p>

  <p class="calibre1" style="text-align: justify;">Şafağın kızıl ışıkları, son hikâyesini anlatmış, sözlerini ve yüreğini tüketmiş olan Şehrazad’ı oturduğu koltukta buldu. Yine kıpırdamadım.</p>

  <p class="calibre1" style="text-align: justify;">Horozlar ötüyordu. Moskova’daki otelin neşeli horozu gibi değil, bir ayrılık ağıdı söyler gibiydiler.</p>

  <p class="calibre1" style="text-align: justify;">Güneş yükselmeye başladığında aşağıdan tıkırtılar geldi. Kız kalkmıştı, belli ki beni rahatsız etmekten çekinerek hazırlanıyordu. Biraz sonra yalnız sokak kapısından değil, hayatımdan da çıkıp gidecekti ve ben onu bir daha hiç göremeyecektim.</p>

  <p class="calibre1" style="text-align: justify;">Gitti!</p>

  <p class="calibre1" style="text-align: justify;"><i class="calibre2">Mektup</i></p>

  <p class="calibre1" style="text-align: justify;">Sayın Savcım,&nbsp;<span style="font-size: 1em;">384 sayfada tamamladığım bu notları yazarken, bir gün sizin tarafınızdan okunacağını hiç aklıma getirmemiştim ama bu durumda okumanızın kaçınılmaz olduğunu görüyorum. Çünkü bu</span></p>

  <p class="calibre1" style="text-align: justify;">karmaşık olayı çözebilmek için bu notlara ihtiyaç duyacaksınız.</p>

  <p class="calibre1" style="text-align: justify;">Her şeyden önce bazı sayfalarda rastlayacağınız ve yüksek</p>

  <p class="calibre1" style="text-align: justify;">kişiliğinizle ilgili olumsuz ifadelerden dolayı sizden özür dilemek isterim. İnanmanızı isterim ki bu olumsuz gözlemler sa<span style="font-size: 1em;">dece sizinle ilgili değil, benim dünyaya karşı hissettiğim, sizin de fark etmiş olduğunuz kayıtsızlığın ve içine kapanmanın, bir de o sıralar tam olarak adlandıramadığım bazı duyguların bir sonucuydu. (Bu arada telefonunuzda çalan “Sen Gelmez Oldun” şarkısını, savcılık makamının ciddiyeti ve adaletin</span></p>

  <p class="calibre1" style="text-align: justify;">ağırbaşlılığı ile bağdaştıramamış olduğumu belirtmeme izin</p>

  <p class="calibre1" style="text-align: justify;">verin. Umarım o hafta sonu gelen meslektaşınız ve ailesiyle birlikte eğlenmek ve neşelenmek fırsatını bulmuşsunuzdur.) Bu dünyadan kendi isteğimle ayrılmadan önce bu notları ve mektubu başucumda bırakırken, şahsınıza yöneltmiş olduğum incitici sözleri –ki bunları düzeltmek için vaktim ve takatim yok– telafi edebilmek amacıyla size –belki de öbür dünyadan gönderildiğini düşüneceğiniz– bir hediye vermek istiyorum. Bu hediye, çözmek ve gerçek faili bulmak için çok uğraştığınız, hatta bir ara bu nedenle beni bile tutuklatmak istediğiniz Arzu Kahraman cinayetiyle ilgili.</p>

  <p class="calibre1" style="text-align: justify;">Şu anda hapishanede tutulmakta olan ve katil olduğuna kesin gözüyle bakılan Svetlana Kurumova tamamen suçsuzdur Savcı</p>

  <p class="calibre1" style="text-align: justify;">Bey. Bu durumu bahçedeki köpeğim Kerberos’un kulübesinde</p>

  <p class="calibre1" style="text-align: justify;">bulmuş olduğum bir altın kolye sayesinde ve uzun bir düşünme ve analiz sonucunda anlamış bulunuyorum. Hatırlayacağınız</p>

  <p class="calibre1" style="text-align: justify;">üzere sizi, bir kez daha varlığımla rahatsız etme pahasına</p>

  <p class="calibre1" style="text-align: justify;">makamınıza bir ziyarette bulunmuş ve olay yeri resimlerini</p>

  <p class="calibre1"></p>

  <p class="calibre1" style="text-align: justify;">görmek istemiştim. Bu ziyaretin sebebi, o davet akşamı</p>

  <p class="calibre1" style="text-align: justify;">Arzu’nun boynundaki kolyenin, cinayetten sonra da boynunda</p>

  <p class="calibre1" style="text-align: justify;">olup olmadığını anlamaktı. Yaptığım araştırmalar sonunda</p>

  <p class="calibre1" style="text-align: justify;">gördüm ki ucunda altından bir kuş bulunan kolye, davet boy<span style="font-size: 1em;">unca Arzu’nun boynunda durduğu halde, cinayetten sonraki</span></p>

  <p class="calibre1" style="text-align: justify;">resimlerde yok olmuş. Bu durumda, köpeğimin kulübesine</p>

  <p class="calibre1" style="text-align: justify;">gömülmüş olduğunu tahmin ettiğim kolyenin, Arzu’ya ait</p>

  <p class="calibre1" style="text-align: justify;">olduğu ve katil tarafından cinayet sonrasında alınarak, köpek kulübesine gömüldüğü anlaşılmaktadır.</p>

  <p class="calibre1" style="text-align: justify;">Sayın Savcım;</p>

  <p class="calibre1" style="text-align: justify;">Şimdi size son bir edebiyat oyunuyla veda etmek amacıyla</p>

  <p class="calibre1" style="text-align: justify;">küçük bir bilmece sorarak katili açıklamak istiyorum. Elin<span style="font-size: 1em;">izdeki metnin harflerini bir şifre gibi kullanarak, bu sorunun cevabını kolayca verebilir, katili bulabilirsiniz.</span></p>

  <p class="calibre1" style="text-align: justify;">1. Birinci bölümün son harfi:</p>

  <p class="calibre1" style="text-align: justify;">2. Üçüncü bölümün ilk harfi:</p>

  <p class="calibre1" style="text-align: justify;">3. Dördüncü bölümün ilk harfi:</p>

  <p class="calibre1" style="text-align: justify;">4. Altıncı bölümün son harfi:</p>

  <p class="calibre1" style="text-align: justify;">5. Yedinci bölümün son harfi:</p>

  <p class="calibre1" style="text-align: justify;">(Sayın Savcım, şimdiye kadar katilin kim olduğunu anlamış</p>

  <p class="calibre1" style="text-align: justify;">olmalısınız ama izninizle ben yine devam edeyim.)</p>

  <p class="calibre1" style="text-align: justify;">6. Sekizinci bölümün baştan ikinci harfi:</p>

  <p class="calibre1" style="text-align: justify;">7. Dokuzuncu bölümün baştan ikinci harfi:</p>

  <p class="calibre1" style="text-align: justify;">8. On üçüncü bölümün baştan yedinci harfi:</p>

  <p class="calibre1" style="text-align: justify;">Sayın Savcım, umarım bu veda mektubum, sizi daha önceki davranışlarım gibi rahatsız etmemiştir. Bu arada kravatınızı bağlayış</p>

  <p class="calibre1" style="text-align: justify;">şeklinizle ilgili eleştirilerimi de fazla ciddiye almayın. Umarım bu ihbarım, o kaba şakalarımı mazur göstermeye yetmiştir. Ama yine de kravata tek taraflı düğüm atmak yerine, daha ince bölümünden çift taraflı düğüm atmanızı tavsiye ederim. O zaman yana doğru kaymaz.</p>

  <p class="calibre1"></p>

  <p class="calibre1" style="text-align: justify;">Bu tavsiyeyi, her şeyde düzen arayan bir mühendis ukalalığı olarak kabul etmenizi diler, saygılarımı sunarım.</p>

  <p class="calibre1" style="text-align: justify;">KARAR</p>

  <p class="calibre1" style="text-align: justify;"><b class="calibre3">KARAR</b></p>

  <p class="calibre1" style="text-align: justify;">T.C.</p>

  <p class="calibre1" style="text-align: justify;">ÇATALCA</p>

  <p class="calibre1" style="text-align: justify;">CUMHURİYET BAŞSAVCILIĞI</p>

  <p class="calibre1" style="text-align: justify;">Soruşturma No: 2011/1007</p>

  <p class="calibre1" style="text-align: justify;">Karar No: 2011/128</p>

  <p class="calibre1" style="text-align: justify;"><b class="calibre3">KOVUŞTURMAYA YER OLMADIĞINA DAİR</b></p>

  <p class="calibre1" style="text-align: justify;"><b class="calibre3">KARAR</b></p>

  <p class="calibre1" style="text-align: justify;">DAVACI: <b class="calibre3">K.H.</b></p>

  <p class="calibre1" style="text-align: justify;">MAKTUL-ŞÜPHELİ: <b class="calibre3">Mehmet ARSLAN</b>, İsmail oğlu, Hayriye’den olma, 14/08/1953 doğumlu, İstanbul ili, Fatih ilçesi, Avcıbey Mahallesi, 0007 cilt, 00680 aile sıra no, 0009 sıra no’da kayıtlı, Çatalca’da ikamet eder.</p>

  <p class="calibre1" style="text-align: justify;">SUÇLAR: İntihara yönlendirme ve başkasına ait kimlik bilgilerinin kullanılması</p>

  <p class="calibre1" style="text-align: justify;">SUÇ TARİHİ: 24/06/2011 ve öncesi</p>

  <p class="calibre1" style="text-align: justify;">SUÇ YERİ: İstanbul İli, Çatalca İlçesi, Binkılıç Beldesi, Yalı Köyü (Eski adı Podima) Eski Cami Mahallesi Mevki No: 14</p>

  <p class="calibre1" style="text-align: justify;"><b class="calibre3">SORUŞTURMA EVRAKI İNCELENDİ:</b></p>

  <p class="calibre1"></p>

  <p class="calibre1" style="text-align: justify;">Suç tarihinde Jandarma Komutanlığı’na suç yeri olan Binkılıç Beldesi Yalı Köyü (Eski adı Podima) Eski Cami Mahallesi Mevki No:14’te bulunan müstakil evde bir erkek cesedi bulunduğunun ihbar edilmesi üzerine olay yerine intikal eden Jandarma Komutanlığı’na bağlı ekipler suç yeri olan evin zemin katındaki bir odada ne olduğu tespit edilemeyen bir alet içerisinde 55-60 yaşlarında bir erkek cesedi ile karşılaşmışlar ve durumu Cumhuriyet Başsavcılığımıza bildirmeleri üzerine derhal Yalıköy’deki tek tabip olan pratisyen hekim Dr. Abdullah SAĞLAM olay yerine intikal ettirilmiş olup, hekim tarafından yapılan ilk muayenede şahsın ölmüş olduğu anlaşılmıştır. Olay yerine Cumhuriyet Başsavcısı Nizamettin TOGAN, Ali Haydar TIĞLI ile birlikte gidilip yapılan muayenede şahsın gerçek ölüm sebebinin anlaşılması amacıyla olay yerinde gerekli inceleme ve araştırma yapılarak ve olay yerinin krokisi çizilerek fotoğrafları çekildikten sonra ceset üzerinde gerekli muayene ve tespitler yapılabilmesi amacıyla kasabanın devlet hastanesi morguna nakledilmiştir. Buradan da kesin ölüm sebebinin anlaşılması için otopsi yapılmasına karar verilerek ceset İstanbul Adli Tıp Kurumu Başkanlığı’na gönderilmiştir.</p>

  <p class="calibre1" style="text-align: justify;">Olayla ilgili yapılan soruşturmada jandarmaya ilk ihbarı yapan kişinin aynı köyde oturmakta olan ve maktulün evinde ev işlerinde çalışan 48 yaşındaki Yalıköy nüfusuna kayıtlı Hayrullah kızı Hatice DÖNMEZ</p>

  <p class="calibre1" style="text-align: justify;">olduğu anlaşılmıştır. Hatice DÖNMEZ’in jandarmaya bilgi edinme kapsamında verdiği ilk ifadede haftada üç gün söz konusu eve gelip çalıştığı için maktul-şüpheliyi gayet iyi tanıdığını, Yalıköy sakinlerinin de bildiği gibi bu şahsın, emekli olduktan sonra Yalıköy’e yerleşmiş</p>

  <p class="calibre1" style="text-align: justify;">bulunan Ahmet ARSLAN olduğunu ifade etmiştir. Olay günü sabah dokuz sularında, kendisinde bulunan anahtarla kapıyı açıp içeri girdiğini, her zaman yaptığı temizlik işlerini yapmaya başladığını, alt kata girişte sağdaki ilk odada o gece birisinin yattığının anlaşıldığını, o sırada gitmiş olan bu kişinin “gazeteci kız” olarak tanıdığı, adını bilmediği İstanbullu bir gazeteci olduğunu tahmin ettiğini, kahvaltı hazırlamak üzere Ahmet Bey’e seslendiğini ama ısrarlı seslenmelerine</p>

  <p class="calibre1" style="text-align: justify;">bir cevap alamayınca üst kata çıkıp yatak odasına ve diğer bölümlere baktığını, Ahmet Bey’i bulamaması üzerine herhalde evde olmadığını, belki de gazeteci kızla gittiğini düşünmüş olduğunu ama daha sonra temizlik yapmak üzere alt kattaki ikinci odaya girdiğinde, tuhaf bir çekyat olduğunu sandığı o alet içinde maktul-şüphelinin kıpırdamadan yattığını gördüğünü, bunun üzerine kendisine birkaç kez seslendiğini, herhangi bir cevap alamaması üzerine maktulün yanına gittiğini, o sırada nefes almadığını fark ettiğini, alnına dokunduğu zaman soğumuş</p>

  <p class="calibre1" style="text-align: justify;">olduğunu gördüğünü, korkarak odadan dışarı çıktığını ve evdeki telefondan jandarmayı aradığını söylemiştir.</p>

  <p class="calibre1" style="text-align: justify;">Ayrıca Hatice DÖNMEZ’in tanıklığına ek olarak, Dr. Abdullah SAĞLAM ve Jandarma Komutanlığı görevlileri de ölü bulunan şahsın emekli mühendis Ahmet ARSLAN olduğuna tanıklık etmişler, hatta maktul-şüphelinin</p>

  <p class="calibre1" style="text-align: justify;">daha</p>

  <p class="calibre1" style="text-align: justify;">önce</p>

  <p class="calibre1" style="text-align: justify;">Yalıköy’de</p>

  <p class="calibre1" style="text-align: justify;">vuku</p>

  <p class="calibre1" style="text-align: justify;">bulan</p>

  <p class="calibre1" style="text-align: justify;">Arzu</p>

  <p class="calibre1" style="text-align: justify;">KAHRAMAN cinayetiyle ilgili olarak Çatalca Cumhuriyet Başsavcısı Nizamettin TOGAN tarafından sorguya çekilmiş ve tutuklanma talebiyle mahkemeye sevk edilmiş olduğu için Başsavcının kendisi ve başkâtip tarafından da teşhis edilmiştir. Dolayısıyla bu bilgiler ışığında şahsın ölüm raporu tanzim edilmiş ve kayıtlı bulunduğu İstanbul Nüfus Müdürlüğü’ne bir yazı ile bildirilmiştir.</p>

  <p class="calibre1" style="text-align: justify;">Bu andan itibaren de ölen şahsın kimliğiyle ilgili daha derin bir soruşturma yapma ihtiyacı hâsıl olmuştur. Çünkü İstanbul Nüfus Müdürlüğü, Cumhuriyet Başsavcılığımıza hitaben yazdığı yazı ile İsmail ARSLAN’dan olma, Hayriye ARSLAN’dan doğma Ahmet</p>

  <p class="calibre1" style="text-align: justify;">ARSLAN’ın 1963 yılında, annesi, babası ve ikiz kardeşi Mehmet ARSLAN’la birlikte İstanbul-Ankara Karayolu Kaynaşlı mevkiinde geçirdikleri trafik kazası sonucunda, on yaşındayken ölmüş olduğunu bildirmiştir. O kazadan tek kurtulan kişi ise ailenin ikinci çocuğu ve Ahmet’in ikizi olan Mehmet ARSLAN’dır. Ahmet ARSLAN adlı</p>

  <p class="calibre1" style="text-align: justify;">çocuk, İstanbul Zincirlikuyu Mezarlığı 3 No’lu ada, 308 No’lu parsel, 113 No’lu paftada bulunan mezarda gömülüdür.</p>

  <p class="calibre1"></p>

  <p class="calibre1" style="text-align: justify;">Bu durumun ortaya çıkması ile Ahmet ARSLAN’ın resmi makamlara sahte</p>

  <p class="calibre1" style="text-align: justify;">kimlik</p>

  <p class="calibre1" style="text-align: justify;">ibraz</p>

  <p class="calibre1" style="text-align: justify;">ettiği</p>

  <p class="calibre1" style="text-align: justify;">anlaşılması</p>

  <p class="calibre1" style="text-align: justify;">üzerine,</p>

  <p class="calibre1" style="text-align: justify;">Cumhuriyet</p>

  <p class="calibre1" style="text-align: justify;">Başsavcılığımızca soruşturmayı derinleştirerek ayrıntılı araştırma yapılması ile kimlik tespitinin tam olarak yapılabilmesi için çeşitli tanıkların dinlenmesi ve Nüfus Müdürlüğü’ne yazılar yazılarak Mehmet ARSLAN hakkında ek bilgiler istenmesi sonucunu</p>

  <p class="calibre1" style="text-align: justify;">doğurmuştur.</p>

  <p class="calibre1" style="text-align: justify;">Bu sebeple, cesedin başucunda bulunan, A4 kâğıdına el yazısıyla yazılmış ve 384 sayfa tutan ve maktul-şüpheli Mehmet ARSLAN</p>

  <p class="calibre1" style="text-align: justify;">tarafından yazıldığı anlaşılan metin hem Başsavcılığımız tarafından dikkatle okunmuş hem de üzerinde gerekli incelemenin yapılabilmesi amacıyla İstanbul Adli Tıp Kurumu Başkanlığı’na gönderilmiştir.</p>

  <p class="calibre1" style="text-align: justify;">Bu arada maktul-şüphelinin bulunması için bıraktığı anlaşılan kâğıt tomarının yanında Cumhuriyet Başsavcılığımıza hitaben yazılmış bir mektup da ele geçirilmiştir. Bu mektup aynı zamanda maktul-şüphelinin Arzu KAHRAMAN cinayetiyle ilgili olarak sorguya çekildiği zaman gösterdiği tutarsız ve kuşku uyandırıcı davranışları da doğrulamış</p>

  <p class="calibre1" style="text-align: justify;">olmaktadır.</p>

  <p class="calibre1" style="text-align: justify;">Söz konusu mektuptan sonra Arzu KAHRAMAN cinayetinin olduğu günün öncesi çekilmiş çeşitli resimlerle olay sonrasında alınan fotoğraflar incelenmiş ve mektupta sözü edilen altın kolyenin gerçekten de maktule Arzu’nun boynundan cinayet sırasında ya da sonrasında alınmış olduğu anlaşılmıştır. Dosyada delil 3 olarak adlandırılan bu altın kolye, maktul-şüphelinin cesedinin başucuna koyduğu mektup zarfının içinde bulunmuş ve parmak izi incelemesi yapılmak üzere İstanbul Adli Tıp Kurumu Başkanlığı’na gönderilmiştir.</p>

  <p class="calibre1" style="text-align: justify;">Bu arada ölü şahsın gerçek kimliğinin anlaşılması için İstanbul Adli Tıp Kurumu Başkanlığı’na ve İstanbul Nüfus Müdürlüğü’ne yazılan yazılara gelen cevaplardan ölen şahsın Mehmet ARSLAN olduğu ve</p>

  <p class="calibre1" style="text-align: justify;">on yaşında iken ölmüş olan ikiz kardeşi Ahmet ARSLAN’ı, kendi hayalinde yaşattığı sonucuna varılmıştır.</p>

  <p class="calibre1" style="text-align: justify;">Ekte sunulan inceleme raporlarında ve Başsavcılığımızın istediği çeşitli bilgilere verilen cevaplarda maktul-şüpheli şahısla ilgili olarak kısaca şu bilgilere yer verilmiştir. 1963 yılında ağır bir travma yaşayarak bütün ailesini ve bu arada ikiz kardeşini kaybetmiş olan Mehmet ARSLAN’ın, bu gerçekle yüzleşerek hayatına devam ettiği, kendi kimliğiyle</p>

  <p class="calibre1" style="text-align: justify;">Ortadoğu</p>

  <p class="calibre1" style="text-align: justify;">Teknik</p>

  <p class="calibre1" style="text-align: justify;">Üniversitesi</p>

  <p class="calibre1" style="text-align: justify;">İnşaat</p>

  <p class="calibre1" style="text-align: justify;">Mühendisliği</p>

  <p class="calibre1" style="text-align: justify;">Fakültesi’nden mezun olduğu, daha sonra o zamanlar Sovyetler Birliği’ne ait olan Beyaz Rusya’da Borisov kentinde bir Türk şirketinin yaptığı inşaatta çalıştığı doğrulanmıştır. İnşaatları yapan ENKA adlı şirketten gelen yazıda, Mehmet ARSLAN’ın şirketlerinde bir süre görev yaptıktan sonra, başına gelen bazı aksilikler sonucunda kendi isteğiyle işten ayrıldığı, fakat yazıyla sorulan Ahmet adlı ikiz kardeşinin ise kayıtlarında mevcut olmadığı bildirilmiştir.</p>

  <p class="calibre1" style="text-align: justify;">Ayrıca olayla ilgili olarak Çapa Tıp Fakültesi Psikiyatri Anabilim Dalı Başkanlığı’ndan alınan rapordan da anlaşılacağı üzere; Mehmet ARSLAN’ın Borisov’da yaşadığı derin aşkın ve daha sonra bir yanlışlık sonucunda Çeçenistan’da tutuklanarak on sekiz ay hapis yatması sonucunda sevdiği kadını şoka uğrayacak biçimde kaybetmiş olmasının yarattığı ağır duygusal travmanın, Moskova’daki bir meydanda at tepmesi sonucunda yaşadığı fiziki travma ile birleştiği, bir de buna bilinçaltında hâlâ yaşamakta olan çocukluk travmalarının da eklenmesi sonucunda tıp dalında “Blunted Affect” diye tabir edilen bir beyin anomalisinin ortaya çıktığı anlaşılmaktadır. Söz konusu Blunted Affect durumu, hastanın beş duyusunda, günlük yaşamında ve zekâsında bir değişiklik yapmamakta, ancak duygular eksik kalmaktadır. Yani bu durumdaki hasta her insanda bulunan ego, dostluk, aşk, nefret, kıskanma, öfke, pişmanlık gibi duygulardan yoksun bulunmaktadır.</p>

  <p class="calibre1" style="text-align: justify;">Dolayısıyla bu tür hastalar başlarına gelen olaylar sonucunda kendilerini çeşitli durumların yaratacağı üzüntülere, yaralanmalara karşı</p>

  <p class="calibre1" style="text-align: justify;">korumak amacıyla bu insani duygulara beyinlerini tamamen kapatmıştır. Hasta her şeyi düşünmekte, anlamakta, bedensel zevkler almakta ama manevi olarak hiçbir şey hissetmemektedir. Maktul-şüpheli Mehmet ARSLAN vakasında buna ek olarak bir de insanlara dokunma fobisi gelişmiştir. Bu durumun da yaşadığı aşk travmasıyla ilgisi olduğu düşünülmektedir. Zaten yazdığı notlardan da anlaşıldığı kadarıyla, son günlerini paylaştığı gazeteci kızın ismini hiç anmamış, yani onu isimlendirmemiş, genel olarak kadınlığın, dişiliğin anonim bir sembolü olarak algılamıştır. Bu da aşka bağlı travmanın çok güçlü olduğunu ve zihni/duygusal dengesinin bozulmasındaki en önemli faktör olduğunu düşündürmektedir.</p>

  <p class="calibre1" style="text-align: justify;">Ayrıca maktul-şüpheli Mehmet ARSLAN’da hayvanlarla konuşab<span style="font-size: 1em;">ildiğini sanma, uykuyla uyanıklık arasında, yani alter state tabir edilen durumda gördüğü vizyonlar gibi sekonder semptomlar da eklenmiştir.</span></p>

  <p class="calibre1" style="text-align: justify;">Bu karmaşık vakanın en çok dikkat çeken yönü ise, Rusya’da</p>

  <p class="calibre1" style="text-align: justify;">yaşadığı acı deneyimler sonunda, gerçeklerle yüzleşmeyi reddederek kendisini ölmüş olan kardeşi Ahmet ARSLAN yerine koyması ve o trajik olayları yaşayanın kendisi değil, kardeşi Mehmet ARSLAN</p>

  <p class="calibre1" style="text-align: justify;">olduğu konusunda bir yansıtma yapmış olmasıdır. Ona göre acınacak olan, zavallı duruma düşen kişi kendisi değil, ikiz kardeşidir. Burada ilginç olan; Mehmet ARSLAN’ın beyninin, ölmüş olan ikizi Ahmet’i canlandırmak suretiyle acılarını ona yansıtmak yerine, kendini ölmüş</p>

  <p class="calibre1" style="text-align: justify;">bir kişi yerine koyarak, kendi gerçek benliğine yabancılaşmış olmasıdır. Sonuç olarak ölü bulunan şahıs Mehmet ARSLAN’dır ve 1963’te vefat etmiş olan Ahmet ARSLAN mevcut değildir.</p>

  <p class="calibre1" style="text-align: justify;">Maktul-şüpheli şahsın ölümüne sebep olan ve okunan notlarda “Sevgili” adını verdiği ve kendi mühendislik becerilerini kullanarak imal ettiği anlaşılan aygıt; dünyada daha çok otistikleri ya da insanlara dokunma fobisi yaşayanları tedavi etmek, rahatlatmak amacıyla kullanılan ve adına genellikle “Hug Machine”, kucaklama makinesi denilen bir</p>

  <p class="calibre1" style="text-align: justify;">tıbbi icattır. Bu alet 1965 yılında Amerikalı Temple GRANDIN</p>

  <p class="calibre1" style="text-align: justify;">tarafından icat edilmiştir. Maktul-şüpheli Mehmet ARSLAN’ın imal ettiği (ek-1) kucaklama makinesi pek rastlanan bir model değildir.</p>

  <p class="calibre1" style="text-align: justify;">Genellikle kullananlarda bir rahatlama duygusu yaratmakla birlikte bu vakada görüldüğü gibi ölüme sebebiyet verecek derecede sıkması rastlanan bir durum değildir. Bunu ise mühendis olan maktul-şüpheli Mehmet ARSLAN’ın özel olarak yaptığı anlaşılmaktadır.</p>

  <p class="calibre1" style="text-align: justify;">Başsavcılığımız şahsın kimliğini kesin olarak tespit ettikten sonra, ölüm şeklinin ve sebebinin tam olarak anlaşılması amacıyla Adli Tıp Kurumu’ndan istemiş olduğu ekte yer alan otopsi raporuna (ek-2) göre;</p>

  <p class="calibre1" style="text-align: justify;">“Cesedin yüzünün tamamen kanlanmış olduğu, sol gözün çevresi ve elmacıkkemiği üzerinde 10x10 cm ebadında morluk ve şişlik olduğu, frontal bölgesinde başlayan ekimozun sağ tarafa doğru 45 derecelik bir açı yaptığı, göğüs kenarına doğru gittikçe genişleyen bir ekimoz olduğu, elle yapılan muayenelerde boyun kemiğinin kırık olduğu, kaburgaların tamamının aşırı basınç sonunda kırılmış ve ciğerlere batmış</p>

  <p class="calibre1" style="text-align: justify;">olduğu, baş açılıp saçlı deri kaldırıldığında deri altında hiçbir patolojik bulgu olmadığı, kafatası kemiklerinin sağlam olduğu;</p>

  <p class="calibre1" style="text-align: justify;">Göğüs ve karın boşluğu açıldığında; kaburga kemiklerinin tamamının kırılmış ve her iki ciğere saplanmış olduğu, boyun omurlarının parçalandığı, sol boyunda, sol tarafta yaygın hematom oluştuğu, sol ka-rotis arterinin parçalandığı;</p>

  <p class="calibre1" style="text-align: justify;">Cesedin sırt ve bel kısmında boşluğa gelen yerler ve bacaklarının arka kısımlarında ölüm morluklarının oluştuğu, olay yeri incelemesi sırasında gözlenen ölüm sertliğinin çözülmüş olduğu görülmüştür.</p>

  <p class="calibre1" style="text-align: justify;">Cesedin bu haliyle kesin ölüm sebebinin aşırı basınca maruz kalarak servikal ve sol arterle kaburgaların parçalanması sonucu solunum ve dolaşım durması ile ölüm gerçekleşmiştir” denmektedir.</p>

  <p class="calibre1"></p>

  <p class="calibre1" style="text-align: justify;">Cumhuriyet Başsavcılığımız olayın bir cinayet mi, yoksa kaza mı olduğunu aydınlatmak amacıyla soruşturmayı genişletmiş ve bu kapsamda ihbarı yapan Hatice DÖNMEZ, Dr. Abdullah ve evin</p>

  <p class="calibre1" style="text-align: justify;">yakınındaki Bakkal Tevfik AKAR’la yaptığı ayrıntılı görüşmeler sonucunda, notlardaki “gazeteci kız” olarak belirtilen kişinin gerçekte mevcut olduğunu ve maktulşüphelinin evinde günlerce kaldığını, ayrıca ölüm gerçekleşmeden bir süre önce de söz konusu evi terk ettiğini öğrenmiştir.</p>

  <p class="calibre1" style="text-align: justify;">Yapılan araştırma sonucunda 11.09.1991 İstanbul doğumlu Pelin SOYSAL olduğu, gazete muhabiri olarak çalıştığı tespit edilmiş ve Başsavcılığımıza ifadeye çağrılmıştır. Kendisine eldeki notlar verilerek okuması istenmiş, daha sonra da yazılanların doğru olup olmadığı sorulmuştur.</p>

  <p class="calibre1" style="text-align: justify;">Pelin SOYSAL adlı gazeteci kız tanık olarak verdiği ifadesinde; notlarda yazan her şeyin kelimesi kelimesine doğru olduğunu belirtmiş ve maktul-şüpheli Mehmet ARSLAN için “Hayatımda tanıdığım en garip insandı” ifadesini kullanmış, ölümünden ise büyük üzüntü duyduğunu, son gece yanında yatıp yatmadığı konusunda hiçbir fikrinin olmadığını belirterek, şahsın kendisine hiçbir zarar vermediğini söylemiş, aşırı duygulanarak gözyaşlarına hâkim olamadığı görülmüştür.</p>

  <p class="calibre1" style="text-align: justify;">İfadesinde ayrıca, Arzu KAHRAMAN cinayetiyle ilgili olarak kolye hikâyesini maktul-şüphelinin kendisine de anlatmış olduğunu, hatta Facebook’tan davet gecesi çekilmiş resimleri bulmak için yardım istediğini, resimleri bulduklarında maktule Arzu’nun boynunda kolye bulunduğunu görüp bunun üzerinde düşünmeye başladığını ve sorulması üzerine katilin adını kendisine açıklamadığını söylemiştir. Yalnız, diğer birçok konuda olduğu gibi Arzu KAHRAMAN cinayetinde de</p>

  <p class="calibre1" style="text-align: justify;">“İnsan soyunun en tehlikeli duygusu aşktır” sözünü tekrarlamakla yetinmiş olduğunu, bundan da kendisinin Arzu KAHRAMAN’ın aşk</p>

  <p class="calibre1" style="text-align: justify;">yüzünden öldürüldüğünü düşündüğünü ifade etmiştir.</p>

  <p class="calibre1"></p>

  <p class="calibre1" style="text-align: justify;">Başsavcılığımız, maktul-şüpheli Mehmet ARSLAN’ın ölümünde</p>

  <p class="calibre1" style="text-align: justify;">Pelin SOYSAL’ın tanıklıktan öte bir sorumluluğu olmadığı kanaatine vardığından kendisini serbest bırakmıştır.</p>

  <p class="calibre1" style="text-align: justify;">Maktul-şüpheli Mehmet ARSLAN adlı şahsın, intiharından önce yazdığı ve kâğıt tomarının yanına bıraktığı, Başsavcılığımıza hitaben yazılmış olan mektupta (ek-3), maktul-şüpheli Mehmet ARSLAN’ın bir edebi bulmaca şeklinde sunduğu şifre çözüldüğünde Muharrem ismi çıkmaktadır. Muharrem, Hatice Hanım’ın zekâ özürlü oğludur.</p>

  <p class="calibre1" style="text-align: justify;">Arzu KAHRAMAN cinayeti</p>

  <p class="calibre1" style="text-align: justify;">de Cumhuriyet</p>

  <p class="calibre1" style="text-align: justify;">Başsavcılığımız</p>

  <p class="calibre1" style="text-align: justify;">tarafından soruşturulmakta olduğundan bu konuda yeni bir delil olarak ele geçen kolye ve maktul-şüpheli Mehmet ARSLAN’ın ihbar mektubu üzerine çıkan yeni duruma dayalı olarak İstanbul Ağır Ceza</p>

  <p class="calibre1" style="text-align: justify;">Mahkemesi’ne sunulmuş olan ve Svetlana KURUMOVA’nın asli fail olduğunu öne süren iddianameye ek yeni bir iddianame hazırlanması yoluna gidilmiştir.</p>

  <p class="calibre1" style="text-align: justify;">Anlaşıldığına göre Muharrem DÖNMEZ zekâ özürlü bir genç olduğu için okula gitmemekte, belli bir işte çalışmamakta, arada bir İstanbul’dan gelip Yalıköy’e yerleşmiş olan ailelere yardım etmektedir. Bu ailelerden birinin de KAHRAMAN ailesi olduğu, maktule Arzu</p>

  <p class="calibre1" style="text-align: justify;">KAHRAMAN’ın bu çocuğa büyük bir şefkat gösterdiği, bazen sarılıp bir çocuk gibi yanaklarından öptüğü anlaşılmış ve sanık Muharrem de bu davranışları yanlış yorumlayarak Arzu KAHRAMAN’la aralarında bir aşk münasebeti olduğu kanısına kapılmıştır. Jandarma tarafından gözaltına alınarak sorgulanan sanık Muharrem DÖNMEZ bunu inkâr etmemiş, kendisine kucak açmış olan Arzu KAHRAMAN’ın 10 Haziran gecesi verilen davette çok açık saçık giyindiğini, İstanbul’dan gelen erkek konuklarla aşırı bir şekilde sarmaş dolaş olmasının, içki içerek onları öpmesinin, erkeklerin Arzu KAHRAMAN’ın beline ve omzuna sarılmasının, çeşitli erkeklerle dans ederken vücudunu onlara yapıştırmasının aklını karıştırdığını, maktule Arzu’nun kendisini aldattığını düşünerek çok öfkelendiğini, ikram şirketinin, bütün konukların</p>

  <p class="calibre1" style="text-align: justify;">ve onlara yol göstermek için ayrılan Ali KAHRAMAN’ın yokluğundan istifade ederek, merdivenlerden yukarı çıkmakta olan maktule Arzu KAHRAMAN’ı yakalayarak çektiğini ve orada defalarca bıçakladığını, bıçak darbelerinin sayısını hatırlamadığını, maktulenin öldüğünü anlayınca boynundaki kolyeyi hatıra olarak aldığını ve kimsenin bulamaması amacıyla gece vakti Mehmet ARSLAN’ın, kendisinden</p>

  <p class="calibre1" style="text-align: justify;">başka kimseyi yaklaştırmayan Kırbaş adlı köpeğinin kulübesine gömdüğünü itiraf etmiştir. Bu vahşiyane cinayeti işlemekten pişman olup olmadığı sorulduğunda pişman olmadığını, yine aynı manzarayı görse yine yapacağını söylemiştir. Buna gerekçe olarak da kendisinin maktule Arzu’ya âşık olduğunu, onun da kendisini sevdiğine inandığını belirtmiştir.</p>

  <p class="calibre1" style="text-align: justify;">Bu durumda elde edilen bütün delillerden maktul-şüpheli Mehmet ARSLAN’ın ölümünün intihar sonucu olduğu ve kendisini kimsenin intihara yönlendirmediği dolayısı ile müsnet olayda maktul-şüpheliden başkasına yüklenebilecek bir kasıt veya kusur bulunmadığı ayrıca maktul-şüphelinin ölmüş olması nedeniyle başkasının kimlik bilgilerinin kullanıldığından dolayı da TCK’nun 64. Maddesi uyarınca bu suç için de soruşturma yapılma imkânı bulunmadığı tüm dosya</p>

  <p class="calibre1" style="text-align: justify;">kapsamından anlaşılmakla;</p>

  <p class="calibre1" style="text-align: justify;">Maktul-şüpheli Mehmet ARSLAN hakkında müsnet suçlardan dolayı kamu adına KOVUŞTURMA YAPILMASINA YER OLMADIĞINA,</p>

  <p class="calibre1" style="text-align: justify;">Kararın</p>

  <p class="calibre1" style="text-align: justify;">şikâyet</p>

  <p class="calibre1" style="text-align: justify;">yokluğu</p>

  <p class="calibre1" style="text-align: justify;">nedeni</p>

  <p class="calibre1" style="text-align: justify;">ile</p>

  <p class="calibre1" style="text-align: justify;">TEBLİĞİNE</p>

  <p class="calibre1" style="text-align: justify;">YER</p>

  <p class="calibre1" style="text-align: justify;">OLMADIĞINA,</p>

  <p class="calibre1" style="text-align: justify;">Arzu KAHRAMAN cinayeti ile ilgili olarak yeni deliller ışığında ayrı bir soruşturmaya kayıt yapılarak yetkili ve görevli Silivri Ağır Ceza Mahkemesi’ne dava açılmak üzere iddianame düzenlenmesine,</p>

  <p class="calibre1" style="text-align: justify;">yeni dosya üzerinden sanık Muharrem DÖNMEZ’in tutuklanması talebiyle nöbetçi mahkemeye sevkine,</p>

  <p class="calibre1" style="text-align: justify;">Yetkili ve görevli Silivri Ağır Ceza Mahkemesi Başkan<span style="font-size: 1em;">lığı’na itirazı kabil olmak üzere,</span></p>

  <p class="calibre1" style="text-align: justify;">CMK 172 v.d. Maddeleri uyarınca kamu adına karar verildi. 18/12/</p>

  <p class="calibre1" style="text-align: justify;">2011</p>

  <p class="calibre1" style="text-align: justify;">NİZAMETTİN TOGAN</p>

  <p class="calibre1" style="text-align: justify;">Cumhuriyet Başsavcısı</p>

  <p class="calibre1" style="text-align: justify;"><i class="calibre2">Teşekkür</i></p>

  <p class="calibre1" style="text-align: justify;">Okuduğunuz roman;</p>

  <p class="calibre1" style="text-align: justify;">Bir gün, “İnsanların duyguları olmasaydı her şey ne kadar kolay-laşırdı” diyerek kitabın temelini oluşturan Ülker’e,</p>

  <p class="calibre1" style="text-align: justify;">Metni elden geçirerek gerekli uyarı ve düzeltmeleri yapan Esra ve Zafer Köse’ye,</p>

  <p class="calibre1" style="text-align: justify;">Her romanda olduğu gibi bu kez de desteğini hep yanı başımda hissettiğim Necati Yağcı’ya,</p>

  <p class="calibre1" style="text-align: justify;">Hukuk açısından yardımları için Avukat Ender Ekenleroğlu, Avukat Asım Livanelioğlu ve Savcı Ercan Bey’e,</p>

  <p class="calibre1" style="text-align: justify;">Yazım sürecine yardımları için Vural Öger ve Zeynel Atmacan’a, Bu kitaba büyük destek veren Doğan Kitap yöneticileri ve ekibine, metni özenle, dikkatle okuyan Işıl Özgüner’e teşekkür borçludu</p>

  <p class="calibre1" style="text-align: justify;">@Created by <a href="http://www.pdf-epub-converter.com/?e2p-b">PDF to ePub</a></p>

  <p class="calibre1"><a id="outline"></a></p>
</body>
</html>
