<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="" xmlns:xml="http://www.w3.org/XML/1998/namespace">
<head>
  <title>Cover</title>
  <meta content="pdftohtml 0.36" name="generator" />
  <meta content="2013-11-28T21:59:49+00:00" name="date" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre1" id="sigil_toc_id_1" style="text-align: justify;">Ben</h1>

  <h2 class="calibre1" id="sigil_toc_id_2" style="text-align: justify;">1.Garip bir sabah, gazeteci kızın gelişi, Kerberos</h2>

  <p class="calibre1" style="text-align: justify;">Mantıksız gibi geliyor ama o sabah uyandığımda tuhaf bir haber alacağımı biliyordum. Karadeniz’in lacivert dalgalarıyla baş başa kalmış olan bu ıssız köyde geçen her gün birbirinin aynısı olduğu için burada insanların heyecanla konuşacağı olaylara pek sık rastlanmazdı.</p>

  <p class="calibre1" style="text-align: justify;">O günün de ötekiler gibi sessizce akıp gitmesi gerekirdi ama galiba başka şeyler olacaktı. O mahmur sabah saatlerinde bir cinayet haberi alacağımı bilmiyordum elbette ama bir haber gelecekti. Daha yataktan çıkmamıştım, gözlerim kapalıydı, arkalarında fosforlu çizgiler bırakarak yıldırım hızıyla hareket eden mor tavşanları izliyordum.</p>

  <p class="calibre1" style="text-align: justify;">Tavşanlar her gün olduklarından daha hızlıydılar. Yerlerinde duramıyor, az görülür bir telaşla o kayanın arkasından çıkıp bu kayanın arkasına koşturmak için sabırsızlanıyorlardı. O kadar hızlıydılar ki onları takip edemiyor, daha çok arkalarında bıraktıkları mor ışık izlerini görebiliyordum. Bu ışık izleri, soygun filmlerinde sık sık rastlanan, çok iyi denetlenen bankaların kasa dairelerinde birbirini keserek güvenli bir kafes oluşturan kızılötesi ışınları andırıyordu. Hani şu, kahramanın ancak özel bir gözlük yardımıyla görebildiği ışınları. Ama tavşanların arkalarında kalan izler mordu, bunu iyi hatırlıyorum.</p>

  <p class="calibre1" style="text-align: justify;">O sırada telefon çaldı. Açar açmaz, haftada birkaç kere gelip ev işlerini yapan Hatice Hanım’ın sesini duydum: “Korkunç Ahmet Bey! Vallahi çok korkunç!” diyordu.</p>

  <p class="calibre1" style="text-align: justify;">Böyle durumlarda, yani birisi korkunç bir sesle “korkunç” diye bağırdığı zaman korkmak gerektiğini anlarım ve aklıma hemen ikiz kardeşim Mehmet gelir. Bir süre hiç sesimi çıkarmadan dinledim, sonra yatışmış olduğunu tahmin ederek “korkunç” sözüyle neyi kastettiğini sordum.</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Arzu Hanım’ı duymadınız mı?” dedi ağlayarak.</p>

  <p class="calibre1" style="text-align: justify;">Arzu Hanım’a ne olduğunu sordum. Anlatmaya dilinin varmadığını söyledi ama sonra hem korkunç diye telefon açıp hem de neyin korkunç olduğunu söylememenin saçmalığını kavramış olacak ki fısıldar gibi “Arzu Hanım’ı öldürmüşler!” dedi.</p>

  <p class="calibre1" style="text-align: justify;">Bu durumda ne yapılması gerektiğini düşündüm. Normal olarak insanlar, bir tanıdıklarının ölüm haberini aldıklarında üzüntü belirtirler.</p>

  <p class="calibre1" style="text-align: justify;">Yaşadığım deneyimler sonucunda bu kadarını biliyordum. Evet, üzüntü ifade eden bir şeyler söylemeliydim ama duyguları öğrensem bile, dozunu ayarlamayı bilmiyordum henüz. Yani beynim biliyordu ama kalbim bilmiyordu. Zaten o zavallı, yorgun pompa ne bilebilir ki!</p>

  <p class="calibre1" style="text-align: justify;">Arzu’yu yakından tanıdığıma, hatta daha yedi sekiz saat önce gördüğüme göre ağlamam mı gerekirdi, yoksa hayretle bağırmalı mıydım, isyan mı etmeliydim? Belki de bu duyguların hepsini birden ifade etmem gerekiyordu. İyi de ne kadar yapacaktım bunu, nasıl</p>

  <p class="calibre1" style="text-align: justify;">yapacaktım?</p>

  <p class="calibre1" style="text-align: justify;">Önce hayret ifade eden bir ses çıkarıp sessiz kalmanın sıkıntısından kurtuldum. Sonra bunun yetersiz kaldığını düşünerek “Yazık” dedim,</p>

  <p class="calibre1" style="text-align: justify;">“çok yazık! Nasıl olmuş?”</p>

  <p class="calibre1" style="text-align: justify;">Öyle ya, merak da bir duygudur ve normal insanlar bir cinayet haberi alınca ayrıntıları öğrenmek ister.</p>

  <p class="calibre1" style="text-align: justify;">“Akşam davet vardı...” dedi Hatice Hanım. Oysa bunu söylemesine gerek yoktu, biliyordum, davetlilerden biri olarak oradaydım. Bütün bir akşamı; güneş yanığı omuzlarını açıkta bırakan askılı, kırmızı bir elbise giymiş Arzu’yla, kocası Ali’yle, İstanbul’dan gelmiş olan konuklarıyla geçirmiştim. Bir yaz gecesi davetiydi, neredeyse insanın cildine sinecek kadar yoğun yasemin kokularının duyulduğu büyük bahçedeydik.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Ses çıkarmayarak dinlemeyi sürdürdüm.</p>

  <p class="calibre1" style="text-align: justify;">“Gece Ali Bey, misafirleri anayola çıkarmak için arabasıyla gitmiş.”</p>

  <p class="calibre1" style="text-align: justify;">Evet, bunu da biliyordum, çünkü ben de ondan sonra ayrılmıştım oradan. Yürüyerek evime gelmiş, hemen yatmıştım. Podima’dan, yani bizim köyden İstanbul yoluna çıkmak, ıssız, karanlık tarlalar arasındaki karışık yollardan geçmeyi gerektirir ve buraları bilmeyen biri beceremez bunu. Sabaha kadar kör yollarda dolaşır durur, kendisini sık sık Karadeniz’in hırçın dalgalı kıyılarından birinde kuma saplanmış olarak bulur – bu küçük yerin güzelliği de burada. Ali’nin arabasıyla öne düşüp İstanbullu konukları anayola çıkarmak istemesi bu yüzdendi.</p>

  <p class="calibre1" style="text-align: justify;">“Ali Bey yarım saat sonra eve döndüğünde bütün ışıkları açık bulmuş. Birkaç kere bahçeden ‘Arzu, Arzu’ diye seslenmiş. Yanıt alamayınca eve girmiş ve işte. Onu... öylece... Aman Allahım, öylece...”</p>

  <p class="calibre1" style="text-align: justify;">Telefondan, birisinin boğulmakta olduğunu düşündürecek sesler geliyordu. Bana kalırsa kadın çok komik sesler çıkarıyordu ama o sırada gülmek yakışık almayacaktı, çünkü ciddi ciddi tıkanıyordu.</p>

  <p class="calibre1" style="text-align: justify;">Hiçbir şey söylemeden bekledim. Sonsuza kadar hıçkıracak değildi ya, nasıl olsa sakinleşecekti.</p>

  <p class="calibre1" style="text-align: justify;">Bir süre sonra hıçkırıklarını durdurabilen Hatice Hanım burnunu çeke çeke “Kusura bakmayın, çok doluyum da...” demeyi başardı ve devam etti: “Eve dönen kocası, Arzu Hanım’ı merdivenlerin başında kanlar içinde bulmuş. O güzel kadıncağızı bıçakla delik deşik etmişler.</p>

  <p class="calibre1" style="text-align: justify;">Kıpkırmızı kanı merdivenden salonun ortasına kadar yayılmış. Allah bunu yapanı cehennemin kaynayan kazanlarına atar inşallah, nasıl kıydılar o güzel kadına!”</p>

  <p class="calibre1" style="text-align: justify;">“Kim yapmış?”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Bilmiyorum, bilen de yok. Jandarma herkesin ifadesini alıyor, savcı da gelmiş galiba. Gazeteci kaynıyor buraları. Cahil bir kadınım ben, hiç bilmem bu işleri.”</p>

  <p class="calibre1" style="text-align: justify;">Bu hikâye 11 Haziran 2011 tarihinde, sabah saatlerinde başladı. O</p>

  <p class="calibre1" style="text-align: justify;">gece saat ikiye doğru Arzuların evindeki davetten çıkıp çakırkeyif bir kafayla eve gelmiş, hemen uyumuş ve sabah da hiçbir yerimin ağrımadığı, kendimi hasta hissetmediğim bir gün daha yaşıyor olmanın aydınlık bilinciyle uyanmış, mor tavşanlarımı izlemeye başlamıştım.</p>

  <p class="calibre1" style="text-align: justify;">Hatice Hanım’la telefonda konuştuktan sonra bir kedi gibi uzun uzun gerinme hareketleri yapıp kendime koyu bir filtre kahve hazırladım.</p>

  <p class="calibre1" style="text-align: justify;">Kahvaltımı yaparken müzik setinde Melody Gardot çalıyordu. Her sabah olduğu gibi, bana yine buğulu sesiyle “Kalbin bir gece gibi kapkara senin” diyerek sesleniyordu. İnsanların duygularını anlama/</p>

  <p class="calibre1" style="text-align: justify;">öğrenme çabamın bir parçası olarak sürekli müzik dinliyorum ama Melody Gardot tarzı albümlerden başka hiçbir şeye dayanamıyorum.</p>

  <p class="calibre1" style="text-align: justify;">Fazla ağdalı geliyorlar. İnsanların o saçma sapan duygusallığına ancak bu kadar tahammülüm var.</p>

  <p class="calibre1" style="text-align: justify;">Evimde mutfak hariç, kitaplık biçiminde düzenlenmemiş tek oda vardır. O odada geniş, rahat bir yatak, beyaz lake kapakları olan büyük bir dolap bulunur. Dolapta Hatice Hanım’ın titiz ütüsünden geçmiş</p>

  <p class="calibre1" style="text-align: justify;">giysilerim, tam bir düzen içinde, birbirine karışmadan durur. Yalnız çamaşır, çorap çekmeceleri değil, pantolonlar, gömlekler, kemerler, kravatlar, ceketler, takım elbiseler de büyük bir düzen içindedir. Hepsi, içindeki yün ya da pamuk oranına, serin ya da sıcak tutma özelliklerine göre sınıflandırılmıştır. Her sabah ilk işlerimden biri, dışarıdaki hava bilgisini gösteren aletin ekranına bakmak ve orada yazan dereceye uygun bir giysi seçmektir. Mesela hava 30 dereceyse başka, 0 dereceyse başka bir giysi giymem gerekir. Gardırobum, bu iki uç arasındaki hava durumlarını beşer derece farkla dikkate alacak biçimde düzenlenmiştir.</p>

  <p class="calibre1" style="text-align: justify;">Pantolonlar grup grup ayrılmış, üzerine 0’dan 30’a kadar beşer</p>

  <p class="calibre1" style="text-align: justify;">atlayarak çeşitli dereceler yazılı etiketler konmuştur. Diğer giysilerimle ilgili de bu düzen hiçbir zaman bozulmaz. Bunlara bakarak sakın beni zengin bir insan sanmayın; bir emekli mühendis olarak elimdeki parayı çok idareli harcar, daha doğrusu pek az parayla geçinirim. Giysilerim de eskidir ama bakımlı oldukları için iyi dururlar.</p>

  <p class="calibre1" style="text-align: justify;">Kitaplık biçiminde düzenlenmiş odalarda sandalye, koltuk, sehpa gibi bazı eşyalar da bulunur. Bu odalardan birinde bir çekyat var, bir diğerinde ise Sevgili. O çekyatta sadece kardeşim Mehmet yattı şimdiye kadar. Başka bir konuğum olmadı hiç. “Sevgili” dediğim ise bir alet; internetten benzerlerini inceleyerek tasarladığım bu aleti belki ileride anlatırım.</p>

  <p class="calibre1" style="text-align: justify;">O gün hava durumuna bakmış, 25 dereceyi görünce, incecik, grimavi pamuklu bir ev kıyafeti giymiş, sonra evimin üst katındaki koltukta oturmuş, düşüncelere dalmıştım. Tanıdığım bir kadının öldürülmüş olması benim için yeni bir durumdu. Kendime yeni bir hayat kurduğum bu sahil köyünde uzun yıllar geçirdiğim halde, daha önce böyle bir durumla karşılaşmamıştım.</p>

  <p class="calibre1" style="text-align: justify;">Zaman zaman düşüncelerimi yazdığım not defterini aldım ve şunları karaladım:</p>

  <p class="calibre1" style="text-align: justify;">İnsanı sadece biyolojik bir varlık olarak göremediğimiz, onun varoluşuna çeşitli yüce anlamlar yüklediğimiz için, gövdeden akan kanın, can denilen şeyi çekip almasını, dolayısıyla o kişinin “ölmüş” olmasını bir türlü kavrayamadığımızı düşünüyorum.</p>

  <p class="calibre1" style="text-align: justify;">Hayvanlar ölümü anlıyor ama insanlar anlayamıyor. Can denen şey, her türlü yaralanmaya, berelenmeye açık haldeki insan</p>

  <p class="calibre1" style="text-align: justify;">bedeninden bir saniyede çıkıp gidiveriyor ve insanlar bunun sonucunda aklını kaçıracak kadar sarsılıyorlar. “Tanrım, daha bir iki saat önce nasıl da canlıydı, nasıl da kahkahalar atıyordu,</p>

  <p class="calibre1" style="text-align: justify;">şimdi nasıl yok olabilir” diye tekrarlayıp duruyorlar. İnsanın algılama gücünü zorlayan bir durum bu. Hayatımıza, varoluşu<span style="font-size: 1em;">muza yüklediğimiz hiçbir kavramla bağdaşmıyor. Sahiden her</span></p>

  <p class="calibre1" style="text-align: justify;">şey saçma mı, hayatın hiçbir anlamı yok mu? Bence öyle! Yok, hiçbir şey yok. İnsanın biyolojik fonksiyonlarına aşırı bir anlam yükleme çabası içindeyiz. Çünkü hiçlik zor geliyor.</p>

  <p class="calibre1" style="text-align: justify;">Kalemle defteri sehpaya fırlatır gibi bıraktım. Biraz önce bana pek parlak gelen bu düşünceler, kâğıda geçirilince bütün ışıltısını yitirdi; basmakalıp göründü gözüme ama silmek zahmetine katlanmadım.</p>

  <p class="calibre1" style="text-align: justify;">Nasıl olsa kimse görmeyecekti.</p>

  <p class="calibre1" style="text-align: justify;">Kapı çaldığında bu durumdaydım işte. Saate baktım, 11.14’tü. Demek ki olayı duyduğum andan itibaren iki saate yakın bir zaman geçmişti ve ben bu süreyi koltuğumda oturup bu düşünceleri tekrarlayarak, cevabını hiçbir zaman bulamayacağım sorular sorarak</p>

  <p class="calibre1" style="text-align: justify;">geçirmiştim.</p>

  <p class="calibre1" style="text-align: justify;">Kapının zili tekrar çaldı.</p>

  <p class="calibre1" style="text-align: justify;">Kim gelmiş olabilirdi, jandarma mı, yoksa savcı mı? Cinayet davalarında savcılar hemen harekete geçer miydi, yoksa ilk sorguları güvenlik güçlerine mi bırakırlardı? Dün gece o evde bulunduğuma ve maktulü en son görenlerden biri olduğuma göre beni de sorguya çekeceklerdi elbette. Ama bana az ya da çok tehlike oluşturabilecek biri gelse bahçede bağlı olan köpeğim Kerberos hemen uyarırdı.</p>

  <p class="calibre1" style="text-align: justify;">Koltukta oturduğum saatler içinde, “güzel ve kışkırtıcı” diye tanımlanan o genç kadını, artık “Arzu” olarak değil, “maktul” olarak düşünmeye başladığımı fark ettim. Maktul, yani katledilmiş... Arzu bir gece içinde sıfat değiştirmişti. Artık basında, mahkeme dosyalarında hep</p>

  <p class="calibre1" style="text-align: justify;">böyle anılacaktı. Daha kültürlü olanlarsa, öldürülenin kadın olduğunu vurgulamak isteyerek “maktule” diyeceklerdi.</p>

  <p class="calibre1" style="text-align: justify;">Kapağının köşeleri kıvrılmış, yıpranmış not defterimi yine önüme çektim. Hepimiz öleceğimizi biliriz ama öldürüleceğimiz aklımıza gelmez, diye yazdım. Kim bilir kaç milyon bebek, doğduktan sonra sevinçle, alkışla karşılanmış, daha o anda yaşlanmaya başladığı ve ölüm mahkûmu olduğu anasının babasının aklından bile geçmemiştir. Daha da tuhafı hiç kimse doğan bebeğin bir gün öldürülebileceğini, bir cinayete veya bir kazaya kurban gidebileceğini, idam edilebileceğini, savaşta ölebileceğini düşünmez. Oysa bunların hepsi insanlar için. İnsanlık tarihi boyunca milyarlarca kişi “normal” denilen şekilde yaşlanıp ölmemiş, öldürülmüş. Arzu da onların safına katıldı şimdi.</p>

  <p class="calibre1" style="text-align: justify;">Birisi kapıyı ısrarla çalıp duruyordu. Açmadım. Zaten evime pek az kişi girebilirdi. Bunların başında da Hatice Hanım geliyordu. Köyün yerlilerindendi. Kocası Arzuların evinde bahçıvanlık yapıyor, on dört yaşındaki genç irisi oğlu Muharrem de bazen annesine, bazen babasına yardım ediyordu. Hatice Hanım’dan sonra evime girmeyi başarabilen ikinci kişi, oğlu Muharrem olmuştu. Çünkü Hatice Hanım, oğluna İngilizce dersi vermem için ısrar ediyordu. Ben de Hatice Hanım’dan başka, evimdeki koşullara uyum ve saygı gösterecek birini bulamayacağım ve onu elimden kaçırmak istemediğim için oğlanın haftada bir gelmesine izin vermek zorunda kalıyordum.</p>

  <p class="calibre1" style="text-align: justify;">Zor öğreniyordu, çünkü zekâ denilen insan özelliği pek yoktu bu çocukta. Bu yüzden okuldan atılmıştı; ne olduğunu bilmediğim, ayrıca merak da etmediğim bir beyin hastalığının pençesindeydi. On dört yaşında, irikıyım, temiz kalpli bir çocuktu ama tuhaf yüzüne, kayan bakışlarına katlanmak zordu doğrusu.</p>

  <p class="calibre1" style="text-align: justify;">Kapıdaki her kimse, çalmaya devam ediyordu. Bırakmaya hiç niyeti yok gibiydi ama ben bu işten rahatsız olmuyordum elbette.</p>

  <p class="calibre1" style="text-align: justify;"></p>

  <p class="calibre1" style="text-align: justify;">İstanbul’un bunaltıcı kalabalığından uzak kalmak için yıllar önce geldiğim Podima köyünde, iki katlı bir evin satılık olduğunu, hem de çok ucuza verildiğini öğrenince hemen almıştım burayı. Önceki sahibinin amacı da benim gibi yalnız kalmakmış. Adam, durmadan okuyup yazan ama ancak kendi parasıyla bir hikâye kitabı bastırabilmiş, iyi niyetli, kalbi kırık bir yazarmış. Üzerinde, acemice çizilmiş mavi bir denizkızının yer aldığı <i class="calibre2">Hayallerim ve Ben</i> adlı kitaptan yüzlercesi bir köşeye yığılmış olduğu için durumu anlamam kolay olmuştu elbette. Hayalleriyle baş başa kalan yazar, evin her duvarına kitaplık yaptırmış, her köşeye kitaplar doldurmuş, bu binlerce kitaba gömülüp ölene kadar evden pek fazla çıkmamış. Köhne yapıya ilk girdiğimde yoğun bir eski kitap kokusuyla karşılaşmıştım. Bu da evi hemen alma kararımı kesinleştirmişti, çünkü benim niyetim de kalan ömrümü okuyarak, yazarak geçirmekti. Kısıtlı ekonomik gücüme rağmen kitaplıkları daha düzenli hale koymuştum.</p>

  <p class="calibre1" style="text-align: justify;">Evin içi, metal kitaplık raflarıyla bölünmüştü. Bu metal raflar, kapısı olmayan odacıklar oluşturuyordu. Sadece alt kattaki bir odaya kapı yaptırmıştım. Kardeşim Mehmet’in geldiği zamanlar kullanması için hazırladığım bu odada, diğerlerinden farklı olarak, bir banyo bölmesi ve bir çekyat bulunuyordu. Odaların hepsi, son derece düzgün sını<span style="font-size: 1em;">flandırılmış ve dizilmiş kitaplarla doluydu. Hemen hemen hepsi edebiyat yapıtı olan bu kitaplar, ayrı ayrı odalara, temalarına göre yerleştirilmişti. Her birinin girişinde temayı belirten, mimari kalemle yazdığım güzel bir kart asılıydı. Mesela:</span></p>

  <p class="calibre1" style="text-align: justify;"><i class="calibre2">İntikam Odası</i></p>

  <p class="calibre1" style="text-align: justify;"><i class="calibre2">Kıskançlık Odası</i></p>

  <p class="calibre1" style="text-align: justify;"><i class="calibre2">Aşk Odası</i></p>

  <p class="calibre1" style="text-align: justify;"><i class="calibre2">Cinsellik Odası</i></p>

  <p class="calibre1" style="text-align: justify;"><i class="calibre2">Savaş Odası</i></p>

  <p class="calibre1" style="text-align: justify;"></p>

  <p class="calibre1" style="text-align: justify;"><i class="calibre2">İntihar Odası</i></p>

  <p class="calibre1" style="text-align: justify;"><i class="calibre2">Cinayet Odası</i></p>

  <p class="calibre1" style="text-align: justify;">Bu odalardaki yapıtlar, binlerce yıldan beri insan duygularını didik didik ediyorlardı ve bunları okumak günlük eğitimimin bir parçasıydı.</p>

  <p class="calibre1" style="text-align: justify;">Evimde binlerce edebiyat kitabı olduğunu söylerken her nitelikteki roman veya hikâye değil kastettiğim. Mesela Cinayet Odası’nda polisiye türünde romanlar bulunmuyordu. Çünkü bunlar insan duygularını anlamaya değil, cinayeti çözmeye odaklanmış, tek boyutlu, sadece merak uyandıran kitaplardı; doğal olarak ilgimi çekmiyorlardı. Evde bulunanlar, insanın iç dünyasını ve yaşadığı koşulları anlatan kitaplardı.</p>

  <p class="calibre1" style="text-align: justify;">İnsanların duygularını, çeşitli durumlarda neler hissettiklerini öğrenmek istiyordum. Birini sevince ne olur veya kızınca nasıl bir duyguya kapılırlar, bunları bilmem gerekiyordu. Çünkü İstanbul’dan uzaklaşmış</p>

  <p class="calibre1" style="text-align: justify;">olsam bile yine de insanlarla bir arada yaşıyordum. Duyguları anlamadan&nbsp;<span style="font-size: 1em;">yaşamam&nbsp;</span><span style="font-size: 1em;">olanaksızdı.</span></p>

  <p class="calibre1" style="text-align: justify;">Bu&nbsp;<span style="font-size: 1em;">eğitimi&nbsp;</span><span style="font-size: 1em;">ancak&nbsp;</span><span style="font-size: 1em;">edebiyat&nbsp;</span><span style="font-size: 1em;">sağlayabiliyordu.</span></p>

  <p class="calibre1" style="text-align: justify;">Başlangıçta psikolojiden, felsefeden, bilimden medet ummuş ama onlarda aradığımı bulamamıştım. Sinema da çok yüzeysel geliyor, bana ihtiyacım olan eğitimi sağlayamıyordu. Bunun üzerine anladım ki insan soyunun duygularını anlatan, psikolojik derinliklerine inebilen tek bir birikim vardır: O da edebiyat. O andan itibaren eskiden beri evde bulunan binlerce kitaba ek olarak yüzlerce kitap aldım, Podima’daki evimi ve onun metal raflarla ortaya çıkan iç bölmelerini seçkin edebiyat örnekleriyle doldurmaya başladım. Takip edeceğim uzun bir program yaparak –Flaubert’den ödünç alacağım bir ifadeyle– kendimi duygu eğitimine adadım.</p>

  <p class="calibre1" style="text-align: justify;">O günden beri bu eve üç kişi girdi: Bunlardan ikisinin Hatice Hanım ve oğlu Muharrem olduğunu söylemiştim. Onların dışında, aşırı ısrarı</p>

  <p class="calibre1" style="text-align: justify;">yüzünden gelen Arzu var. Başka kimse görmedi evimi. Aslında bir kişi daha var: Kardeşim Mehmet. Ama onun yeri başka. Onun hikâyesini zamanı gelince anlatacağım.</p>

  <p class="calibre1" style="text-align: justify;">Şimdi gelen her kimse, kesin kararlı olmalıydı. Çünkü kapı hâlâ çalınıp duruyordu.</p>

  <p class="calibre1" style="text-align: justify;">Az daha unutuyordum. Eskiden, duyguları öğrenme eğitimimde kitaplara ek olarak müziğe de yer veriyordum. Çünkü eğer kitap</p>

  <p class="calibre1" style="text-align: justify;">kahramanlıktan söz ediyorsa <i class="calibre2">Eroica</i>, acıyı anlatıyorsa <i class="calibre2">Adagio</i> yararlı olabilirdi. Ama bir süre sonra bunun anlamsız olduğunu kavradım.</p>

  <p class="calibre1" style="text-align: justify;">Müzik, edebiyat gibi duyguları anlatmıyor, bizzat yaşatmak amacını güdüyordu. Bu da işe yaramaz bir şeydi, çünkü benim duyguları yaşamaya değil, öğrenmeye ihtiyacım vardı. Epey denedikten sonra duygu kabarmalarına yer vermeyen yumuşak, akıcı, hafif cazın, dinleyebileceğim tek müzik türü olduğuna karar verdim. Öteki türler, dinleyenle kavga ediyordu sanki.</p>

  <p class="calibre1" style="text-align: justify;">Bu arada kapıdaki her kimse gitmişti, zil çalmıyordu artık.</p>

  <p class="calibre1" style="text-align: justify;">Arzu’nun öldürülüşü üzerine ne okumalıyım diye düşünerek Cinayet Odası’na gittim. Daha önce de söylediğim gibi bu odada Agatha Christie tarzı romanlar yoktu, insan ruhunun karanlık dehlizlerinde dolaşmayı yeğlemiş olan yazarların kitapları vardı.</p>

  <p class="calibre1" style="text-align: justify;">Raflardaki</p>

  <p class="calibre1" style="text-align: justify;">kitaplara</p>

  <p class="calibre1" style="text-align: justify;">göz</p>

  <p class="calibre1" style="text-align: justify;">gezdirdim</p>

  <p class="calibre1" style="text-align: justify;">ama</p>

  <p class="calibre1" style="text-align: justify;">ne</p>

  <p class="calibre1" style="text-align: justify;">okuyacağımı</p>

  <p class="calibre1" style="text-align: justify;">bilemediğimi fark ettim. Çünkü bu kitaplarda her cinayetin bir sebebi vardı. Ya aşk, ya kıskançlık, ya soygun, ya rekabet... Suç motifini bilmeden okuyacağım kitapların pek faydası olamazdı bana. Kitapların hepsi kurbanı değil, katili anlatıyordu. Daha doğrusu kurbanı, öldürülme anından önce anlatıyor, sonra katile ya da kimin yaptığını bulmaya çalışan insanlara yoğunlaşıyordu. Bense sadece kurbanı biliyordum.</p>

  <p class="calibre1" style="text-align: justify;"></p>

  <p class="calibre1" style="text-align: justify;">O sırada aklım yine aynı konuya takıldı. Biraz önce kapıyı o kadar uzun süre, ısrarla çalan kimdi acaba? Hatice Hanım ve Muharrem olamayacağına, Arzu da ölmüş olduğuna göre kapıyı çalabilecek başka kimse yoktu ki. Dediğim gibi geriye bir tek olasılık kalıyordu: Cinayet soruşturması için gelmesi ihtimal dahilinde olan jandarma, savcı gibi kişiler. Bu durumda kapıyı açmam gerekirdi elbette, çünkü daha sonra rahatsız edici durumlar ortaya çıkabilirdi. Ama –dedim ya– bütün heybetiyle bahçedeki kulübenin önünde yatmakta olan Kerberos</p>

  <p class="calibre1" style="text-align: justify;">uyarmamıştı beni.</p>

  <p class="calibre1" style="text-align: justify;">O sırada kapı tekrar çalmaya başladı. Biraz önceki düşüncelerimin etkisiyle, bu kez kalkıp gittim.</p>

  <p class="calibre1" style="text-align: justify;">Kapıda polis ya da savcı olamayacak kadar genç bir kız duruyordu.</p>

  <p class="calibre1" style="text-align: justify;">Bacaklarında, eskitilmiş ve dizleri beyazlatılmış bir jean, üstünde bir omzu düşük beyaz bir bluz vardı. Uzunca boylu, ince yapılı, kocaman gözleriyle dikkat çeken, beyaz tenli, siyah düz saçlı bir kızdı. Bir yandan gülümsüyor, bir yandan da kapıyı ne kadar zor açtığımı söyleyip sitem ediyordu. Az önce de kapıyı çalan oymuş. Sonra evde olmadığımı düşünüp vazgeçmiş ama köşedeki bakkaldan benim evden pek çıkmadığım bilgisini alınca şansını tekrar denemek için dönmüş.</p>

  <p class="calibre1" style="text-align: justify;">Gerçi bakkalın o kadar kesin konuşması onu biraz yadırgatmış, pek ummuyormuş kapının açılacağını, ama şimdi memnun olmuş, dönüp bir kez daha deneme kararından.</p>

  <p class="calibre1" style="text-align: justify;">Herhalde bir karşılık vermemi, bir yorum yapmamı bekliyordu. Kısa bir sessizlikten sonra “Ahmet Aslan sizsiniz değil mi?” diye sordu.</p>

  <p class="calibre1" style="text-align: justify;">“Hayır!” dedim. Şaşaladı.</p>

  <p class="calibre1" style="text-align: justify;">“Ama nasıl olur? Bu evde siz oturmuyor musunuz?”</p>

  <p class="calibre1" style="text-align: justify;">“Oturuyorum.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Eee, adınız Ahmet Aslan o zaman!”</p>

  <p class="calibre1" style="text-align: justify;">“Hayır, değil.”</p>

  <p class="calibre1" style="text-align: justify;">“Peki nedir?”</p>

  <p class="calibre1" style="text-align: justify;">“Ahmet Arslan!”</p>

  <p class="calibre1" style="text-align: justify;">Kızın şaşkınlığı iyice arttı.</p>

  <p class="calibre1" style="text-align: justify;">“İyi ya, ben de öyle söylüyorum.”</p>

  <p class="calibre1" style="text-align: justify;">“Hayır, söylemiyorsunuz, Ahmet Aslan diyorsunuz, oysa benim adım Ahmet Arslan.”</p>

  <p class="calibre1" style="text-align: justify;">“Yani bir tek r harfi eksik diye mi o ben değilim diyorsunuz?”</p>

  <p class="calibre1" style="text-align: justify;">“Evet!”</p>

  <p class="calibre1" style="text-align: justify;">“Çok tuhaf biri olmalısınız.”</p>

  <p class="calibre1" style="text-align: justify;">“Hayır, değilim” dedim soğuk bir tavırla. “Tek harflerin nelere yol açabileceğini bir bilseniz... Neyse, niye arıyorsunuz beni?”</p>

  <p class="calibre1" style="text-align: justify;">“Arzu Kahraman’ı tanıyormuşsunuz.”</p>

  <p class="calibre1" style="text-align: justify;">“Evet!”</p>

  <p class="calibre1" style="text-align: justify;">“Hatta dün akşamki davette oradaymışsınız.”</p>

  <p class="calibre1" style="text-align: justify;">“Evet ama bütün bunlardan size ne?”</p>

  <p class="calibre1" style="text-align: justify;">Sıkmam için elini uzattı ama eli boşlukta kaldı. Yüzünde bir şaşkınlık oluştuysa da kendini çabuk toparladı ve elini çekti. İstanbul’dan geldiğini, gazeteci olduğunu söyledi. Benim hiç okumadığım büyük</p>

  <p class="calibre1" style="text-align: justify;">gazetelerden birinin adını verdi. Hatta kimliğini göstermeye yeltendi.</p>

  <p class="calibre1" style="text-align: justify;">Bir el hareketiyle onu durdurdum, ne istediğini sordum. Mümkünse benimle biraz konuşmak istermiş.</p>

  <p class="calibre1" style="text-align: justify;">“Ne hakkında?” dedim.</p>

  <p class="calibre1" style="text-align: justify;">Bu kez siyah gözlerini dikip yüzüme garip garip baktı. “Elbette ki cinayet hakkında” dedi.</p>

  <p class="calibre1" style="text-align: justify;">O konuda bir şey bilmediğimi söyledim.</p>

  <p class="calibre1" style="text-align: justify;">“Tamam canım, korkmayın, ben polis falan değilim” diyerek güldü.</p>

  <p class="calibre1" style="text-align: justify;">“Sadece Arzu Hanım hakkında birkaç soru soracağım, nasıl biriydi falan. Bilirsiniz ya, insanlar gazetelerde ayrıntı okumak ister.”</p>

  <p class="calibre1" style="text-align: justify;">Dedim ki: “Genç bir kadındı, insanlar onu güzel bulurdu, sağlıklıydı, çok gülerdi, kahkahası erkeklerde güçlü arzular uyandırırdı ama şimdi ölü. Hepsi bu!”</p>

  <p class="calibre1" style="text-align: justify;">Bir adım geri çekilip beni dikkatle süzdü. Bir dakika kadar öylece bakıştık. Sonra “Ne garip bir insansınız siz böyle!” dedi.</p>

  <p class="calibre1" style="text-align: justify;">“Olabilir!” dedim. “Sorularınız bitti mi?”</p>

  <p class="calibre1" style="text-align: justify;">“Yani bu kibarca kovulduğum anlamına mı geliyor?”</p>

  <p class="calibre1" style="text-align: justify;">“Ne anlama geldiğini bilmiyorum. Sorduklarınıza cevap verdim işte.”</p>

  <p class="calibre1" style="text-align: justify;">Ne yapacağını bilemez halde duraksadı. Yüzünde büyük bir şaşkınlık ifadesi vardı. Eğilip, yere bırakmış olduğu büyük çantasını aldı. Bu sırada beyaz, geniş bluz yakasından kar beyazı göğüslerinin üst kısımlarını gördüm.</p>

  <p class="calibre1" style="text-align: justify;">Kırgın bir sesle “Peki o zaman, madem beni içeri almıyorsunuz, gideyim bari” dedi.</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Ben öyle bir şey söylediğimi hatırlamıyorum” dedim.</p>

  <p class="calibre1" style="text-align: justify;">“Neyi söylemediniz?”</p>

  <p class="calibre1" style="text-align: justify;">“Sizi içeri almayacağım gibi bir şey” dedim.</p>

  <p class="calibre1" style="text-align: justify;">Birden yüzü bir çocuğunki gibi aydınlandı. “Yani içeri gelebilir miyim?” diye sordu.</p>

  <p class="calibre1" style="text-align: justify;">Sakıncası olmadığını söyleyip kenara çekildim, elimi abartılı bir nezaketle, içeri buyurun der gibi salona doğru uzattım.</p>

  <p class="calibre1" style="text-align: justify;">Böylece evime dördüncü kişi girmiş oldu. “Mehmet’in dışında, dördüncü kişi” dememe gerek yoktur herhalde. Ben önde, o arkada salona doğru yürüdük. Birden kızın arkamdan gelmediğini fark edip döndüm. Girişte durmuş şaşkınlıkla raflara, kitaptan oluşmuş sütunlara bakıyordu. “Bu ne böyle?” diye inledi.</p>

  <p class="calibre1" style="text-align: justify;">“Ev” dedim.</p>

  <p class="calibre1" style="text-align: justify;">“Nasıl ev?”</p>

  <p class="calibre1" style="text-align: justify;">“İşte böyle.”</p>

  <p class="calibre1" style="text-align: justify;">“Ama... Ama bu, ev gibi değil ki. Kitap ormanı sanki.”</p>

  <p class="calibre1" style="text-align: justify;">“Korkmayın ayakta kalmazsınız, bir koltuk, sandalye bulunur” dedim. “Kitap sütunları da üstünüze devrilmez. Ben istemediğim sürece tabii. Çünkü mühendislik sezgisiyle dizildiler.”</p>

  <p class="calibre1" style="text-align: justify;">Yine de içini rahatlatamadığımı fark ettim. Sorularına garip cevaplar veren bu tuhaf adamın evinde, daha doğrusu eve benzemeyen bu tekinsiz kitap ormanında başına garip şeyler gelip gelmeyeceğini düşünüyor olmalıydı. Yüzüne öyle bir ifade gelip yerleşmişti; hayretten çok, acaba ne yapmam doğru olur bakışı: Şu anda çekip gitmek mi daha doğru,</p>

  <p class="calibre1" style="text-align: justify;">yoksa kalıp da adamı dinlemek mi? Bu halini görünce onu kalmaya ikna etmek için Arzu’dan söz etmenin uygun olacağını düşündüm ve Arzu’nun da ilk geldiğinde çok şaşırdığını söyledim.</p>

  <p class="calibre1" style="text-align: justify;">İçinde bulunduğu dalgın durumdan hemen sıyrıldı, gözlerinde bir merak kıvılcımı yanıp söndü. “Arzu buraya gelir miydi?” diye sordu.</p>

  <p class="calibre1" style="text-align: justify;">“Evet” dedim. “Gündüz gelirdi ve her gelişinde bir saatten fazla kalmazdı.”</p>

  <p class="calibre1" style="text-align: justify;">“Ne yapardınız o bir saatte?”</p>

  <p class="calibre1" style="text-align: justify;">“Kitap okurduk” dedim ve cevabımın hafif bir düş kırıklığı yarattığını sezer gibi oldum. “Hayır hayır, inanmayın” diye devam ettim.</p>

  <p class="calibre1" style="text-align: justify;">“Burası halk kütüphanesi değil.”</p>

  <p class="calibre1" style="text-align: justify;">İyice şaşırmıştı. Konuşmalarımdaki çelişkileri yakalamaya, beni anlamaya çalışıyor ama başaramıyordu. Aklının iyice karıştığı belliydi.</p>

  <p class="calibre1" style="text-align: justify;">Mimiklerini izlerken, birden dikkatimi çekti: Yüzü ne kadar güzeldi.</p>

  <p class="calibre1" style="text-align: justify;">Duru, içindekileri olduğu gibi yansıtan, hoş bir genç kız yüzü. Sanki az önce kapıyı açtığımda değil de, şimdi görüyordum bunu. İçeri girdikten sonra bir tereddüt geçirip gidecekmiş gibi davranınca mı değişmişti her şey acaba? Ve şimdi şaşırmasını, ilgi göstermesini izlemek, kalacağı anlamına geldiği için mi hoşuma gidiyordu? İlginç; çok da meraklı değildim içeri girmesine, ama şimdi...</p>

  <p class="calibre1" style="text-align: justify;">“Peki, Arzu Hanım madem kitap okumaya gelmiyordu, o zaman çay kahve içip laflıyordunuz herhalde.”</p>

  <p class="calibre1" style="text-align: justify;">Düşüncelerimden sıyrılıp “Evet” dedim. “Bu köyde konuşabileceği fazla insan yoktu, o yüzden buraya geliyordu. Birbirimizi daha iyi tanıyorduk.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Bu genç kızın en temel özelliklerinden biri gazetecilikteki yükselme hırsı olmalıydı. İşin ucunda böyle bir havuç olmasa konuşmayı sürdüremezdik herhalde. Belli ki anlattıklarım onu iyice heyecanland<span style="font-size: 1em;">ırmış, bir haber kokusu aldığına inanmaya başlamıştı.</span></p>

  <p class="calibre1" style="text-align: justify;">“Tanımak derken...” diye, gençlerin konuştuğu bir dille yarım bıraktığı cümlesini tamamlamamı ve ayrıntılara girmemi istediğinde, onu daha da afallatmaya karar verdim.</p>

  <p class="calibre1" style="text-align: justify;">“Tanımak derken...” dedim aynen onun gibi yaparak, “birbirimize hikâyeler anlatıyorduk.”</p>

  <p class="calibre1" style="text-align: justify;">Tam tahmin ettiğim gibi yüzünde bir şaşkınlık oluştu, altdudağı bir masumiyet ifadesiyle kıvrıldı. “Yani...” Yine cümleyi tamamlama işini bana bırakırcasına sustu.</p>

  <p class="calibre1" style="text-align: justify;">“Yani derken...” diye, onun tarzıyla üsteledim.</p>

  <p class="calibre1" style="text-align: justify;">Ne yapması gerektiğini bilemez gibiydi. Elinde not almak için hazırladığı defterle oynuyor, herhalde bir yandan evi hemen terk etmesi gerektiğini düşünürken, öte yandan mesleki hırsına yenilip beni daha çok konuşturmak istiyordu.</p>

  <p class="calibre1" style="text-align: justify;">Sonunda kararını verdi, şaşkınlığını yendi, gözlerimin içine meydan okur gibi bakarak sordu: “Yani, öldürülen Arzu Hanım sizin sevgiliniz miydi?”</p>

  <p class="calibre1" style="text-align: justify;">Muazzam bir haber yakalamış olmanın heyecanına kapıldığı belliydi artık. Podima’ya akın eden onca gazeteci arasında bir tek o, öldürülen kadının sevgilisini bulmuş, konuşturuyordu.</p>

  <p class="calibre1" style="text-align: justify;">“Hayır” dedim.</p>

  <p class="calibre1" style="text-align: justify;">“Nasıl hayır?”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Sevgili değildik Arzu’yla.”</p>

  <p class="calibre1" style="text-align: justify;">“İyi ama biraz önce...” Yüzüne, özellikle de altdudağına yine küskün çocuk ifadesi gelmeye başlamıştı. “... dediniz ki...”</p>

  <p class="calibre1" style="text-align: justify;">“Ne dedim?”</p>

  <p class="calibre1" style="text-align: justify;">O anda kızdı. Kaşları çatıldı, altdudağı öfkeli bir ifadeyle kıvrıldı.</p>

  <p class="calibre1" style="text-align: justify;">Gözlerimin içine sert sert baktı: “Siz benimle oyun mu oynuyorsunuz Ahmet Bey?” dedi.</p>

  <p class="calibre1" style="text-align: justify;">Harikaydı bu hali. Ruh durumu dakikadan dakikaya değişen, onuruna aşırı düşkün olduğu anlaşılan bu gururlu kız çok ilginçti doğrusu. İşin tuhafı, giderek güzelliği artıyor gibiydi. Çünkü bakışlarındaki ve yüzündeki ifadeler, Karadeniz’in insanı afallatan havası gibi durmadan değişiyordu.</p>

  <p class="calibre1" style="text-align: justify;">“Hayır!” dedim. “Alay etmiyorum ama böyle kısa soru ve cevaplarla anlatılamayacak kadar karmaşık şeyler soruyorsunuz. Buyurun, size bir kahve ikram edeyim. Konuşalım, istediğinizi sorun.”</p>

  <p class="calibre1" style="text-align: justify;">Bu kez kararlılık zırhında bir delik açmayı ve onu afallatmayı başarmıştım. Kızgın hali geçti, yüzüme garip bir biçimde baktı ve kabul etti.</p>

  <p class="calibre1" style="text-align: justify;">Biraz sonra onu Kıskançlık Odası’ndaki küçük koltuklardan birine oturmaya ikna edip, elimde iki kahve fincanıyla odaya girdiğimde bana, Arzu’nun ölümüne hiç üzülüp üzülmediğimi sordu. Cevap vermedim, çünkü ne diyeceğimi bilemiyordum.</p>

  <p class="calibre1" style="text-align: justify;">“Anladım” dedi. “Ben de öyle tahmin etmiştim.”</p>

  <p class="calibre1" style="text-align: justify;">Ne anladığını anlamadım ama sormadım, sormak da istemedim.</p>

  <p class="calibre1" style="text-align: justify;">Artık bana çok tuhaf bir yaratığı incelermiş gibi biraz ürkek ama daha</p>

  <p class="calibre1" style="text-align: justify;">çok merakla bakıyordu. Daha önce hiç karşılaşmadığı tuhaf bir böceğe bakar gibi.</p>

  <p class="calibre1" style="text-align: justify;">Kaşları, siyah gözleri, yüzünün biçimi, omuzları, ince ve gergin vücudu çok güzeldi ama daha önce dediğim gibi, benim dikkatimi en çok altdudağı çekiyordu. Dudak saplantısı falan olan biri değilim, ne var ki bu dudak oraya sanki kızın içinden geçen her şeyi ifade etsin diye konulmuş bir enstrüman gibiydi. Şimdi hafif kayıtsız gibi duruyordu ama biraz sonra değişeceğinden, halden hale gireceğinden adım gibi emindim.</p>

  <p class="calibre1" style="text-align: justify;">Kız bu sırada torba biçimindeki geniş, siyah çantasından dijital bir kayıt cihazı çıkardı. Hani şu metal renkte, incecik olanlardan. “Size birkaç soru sorup kaydetmek istiyorum. Tabii, sakıncası yoksa...” dedi.</p>

  <p class="calibre1" style="text-align: justify;">“Sakıncası yok ama bir şartım var” dedim.</p>

  <p class="calibre1" style="text-align: justify;">“Nedir o şartınız?”</p>

  <p class="calibre1" style="text-align: justify;">Bana kaç soru sorarsa, benim de o kadar soru sorma hakkım</p>

  <p class="calibre1" style="text-align: justify;">olacağını söyledim.</p>

  <p class="calibre1" style="text-align: justify;">“Ama gazeteci olan benim” dedi.</p>

  <p class="calibre1" style="text-align: justify;">“Soru sormak için ille de gazeteci olmak mı gerekir?” diye yanıtladım onu.</p>

  <p class="calibre1" style="text-align: justify;">“Değil de...” dedi, “soru sormak benim işim. Okurlar için... Haber alma hakkı...”</p>

  <p class="calibre1" style="text-align: justify;">“Bakın, tartışmayı boşuna başka yönlere çekmeyin. Böyle bir şartım var sonuçta” dedim.</p>

  <p class="calibre1" style="text-align: justify;">“Ama zaten istemediğiniz sorulara yanıt vermek zorunda değilsiniz ki. Bir şart ileri sürmenize hiç gerek yok.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Sustum, o da sustu. Göz göze bakışıp da önce kimin dayanamayıp gözlerini kaçıracağını sınayan oyunlara benzer biçimde, kimin sessizliği bozacağı üstüne bir iddiaya girmiş gibiydik. Ama bilmediği şey, benim bu oyunu sonsuza kadar sürdürebilecek olmamdı. Son nefesime kadar bir mumya gibi bekleyebilirdim.</p>

  <p class="calibre1" style="text-align: justify;">Bir süre sessiz kaldıktan sonra, çaresiz kalarak, onayladığını belli eden bir baş işaretiyle kayıt cihazının düğmesine bastı. Önce kim olduğumu, neden Podima’da oturduğumu, ne iş yaptığımı, geçimimi nasıl sağladığımı, Arzuları nereden tanıdığımı sordu. Ben de açık yüreklilikle anlattım.</p>

  <h2 class="calibre1" id="sigil_toc_id_3" style="text-align: justify;"><i class="calibre2">2.Kaderini bilme cezası, aşk ve kıskançlık üzerine bir sohbet</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">“Ben bir mühendisim, daha doğrusu öyleydim, inşaat mühendisiydim. Elli sekiz yaşındayım. Ailemizin İstanbullu olduğu söylenir.</p>

  <p class="calibre1" style="text-align: justify;">İçinde bir parça övünç payı bulunan bu iddia bana hep biraz saçma gelmiştir. Bizanslı olmadığımıza, soyadımız Palaiologos olmadığına göre ailemiz kim bilir nereden göçmüş bu şehre. Ama ilk gelenleri unutacak kadar çok zaman da geçmiş olabilir aradan elbette. Bu yüzden artık hayatta olmayan annemi ve hayatta olmayan babamı suçlamak gereksiz.”</p>

  <p class="calibre1" style="text-align: justify;">“Yaa... Demek ikisi de hayatta değil!” dedi üzüntülü bir ifadeyle.</p>

  <p class="calibre1" style="text-align: justify;">“Evet, öyle” dedim. “Bir tek ikiz kardeşim var hayatta kalan: Mehmet.”</p>

  <p class="calibre1" style="text-align: justify;">“Ahmet ve Mehmet, öyle mi? İkizler için ne güzel isim seçmişler.”</p>

  <p class="calibre1" style="text-align: justify;">“Bence de ikizlere konacak en uygun isimler. Annemle babam çok akıllıca davranmışlar bize Ahmet-Mehmet isimlerini koyarken ama her şey planlanamıyor işte. İkiz çocuklarının büyüdüklerini göremeden ölüp gideceklerini tahmin edememişler. İyi ki de edememişler değil mi?</p>

  <p class="calibre1" style="text-align: justify;">Zaten insanın kaderini bilmesinden daha korkunç ne olabilir? Herkes öleceği günü saati bilseydi, geriye sayım ne kadar zor olurdu, düşünsenize. Geçen her dakikayı bir tabut çivisi gibi algılamaz mıydık?</p>

  <p class="calibre1" style="text-align: justify;">Açıkça yanıt vermek bile insanı ürkütüyor, değil mi? Hele genç ölümler için. Arzu o görkemli davete hazırlanırken bir ölüm meleği ona cinayet saatini söyleseydi, öyle mutlu bir şekilde karşılayabilir</p>

  <p class="calibre1" style="text-align: justify;">miydi konuklarını? Altı saat on dakika, dört saat yirmi üç dakika, bir saat elli bir dakika, şimdi otuz sekiz dakika diye kalan saatlerini, dakikalarını sayarak bir idam mahkûmu gibi son anı beklerdi.</p>

  <p class="calibre1" style="text-align: justify;">Haddini bilmeyip de ay tanrıçasına âşık olan çobana verilen cezayı biliyor musunuz?”</p>

  <p class="calibre1" style="text-align: justify;">“Hayır, duymadım” cevabını verdi. Tam da öyle tahmin etmiştim.</p>

  <p class="calibre1" style="text-align: justify;">“Tanrıların çobana verdiği ceza kaderini bilmekti” dedim. “Gelecekte neler yaşanacağını, yarın ne olacağını bilmek! Bundan daha korkunç bir ceza yoktur dünyada. Ölümden beter bir ceza vermek istedikleri için, tanrılar böyle bir şey düşünmüşler.</p>

  <p class="calibre1" style="text-align: justify;">Annemle babam da kaderlerini bilselerdi bir dakika olsun huzura eremezlerdi. İnsan soyu zayıf, kırılgan, ölümlü, her türlü hastalığa, kazaya, acıya açık ama kendini avutarak yaşıyor, bunları unutuyor. İşte anahtar kelime bu; hayatın özü, büyük sırrı; olmazsa olmazı: Unutmak.</p>

  <p class="calibre1" style="text-align: justify;">Eğer unutmak diye bir şey olmasaydı, yaşam da olmazdı. İnsan, unutmadan hayatını sürdüremez.”</p>

  <p class="calibre1" style="text-align: justify;">Annemle babamın nasıl öldüğünü sordu.</p>

  <p class="calibre1" style="text-align: justify;">“Ne yapacaksınız nasıl öldüklerini?” diye sordum.</p>

  <p class="calibre1" style="text-align: justify;">“Ama sorularımı yanıtlamayı kabul etmiştiniz” dedi. “Ne zaman...</p>

  <p class="calibre1" style="text-align: justify;">Çok önce mi kaybettiniz onları?”</p>

  <p class="calibre1" style="text-align: justify;">Dedim ki: “Biz on yaşındayken babamın kullandığı arabayla İstanbul’dan Ankara’ya, dedemleri ziyarete gidiyorduk. Sonradan, günlerdir uykusuz olduğu anlaşılan bir sürücünün kullandığı tır, karşı şeride kayarak üstümüze çıktı. Babam orada, annem de hastanede öldü. Arkada oturan Mehmet’le ben kurtulduk.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Mehmet’le birlikte ODTÜ’de okumamız, biraz da bu kaza sonucudur. Dediğim gibi, bir inşaat mühendisiyim; Mehmet de elektrik mühendisi oldu. Kazadan sonra, Ankara’ya yerleşmiş bir memur emeklisi olan dedemlerle yaşamaya başlamıştık. Onlar baktı bize. Daha sonra hayatım şantiyelerde geçti ama artık bu mesleği yapmıyorum.”</p>

  <p class="calibre1" style="text-align: justify;">“Mehmet nasıl biri?”</p>

  <p class="calibre1" style="text-align: justify;">“O... nasıl desem... garip bir insandır. Aslında bu soruyu hiç sormamış olmanızı yeğlerdim, çünkü Mehmet’i size anlatmaya hazır değilim.”</p>

  <p class="calibre1" style="text-align: justify;">“Ama kabul ettiniz bir kere, sorularımı yanıtlayın lütfen.”</p>

  <p class="calibre1" style="text-align: justify;">“Hayır, anlatamam, ısrar etmeyin lütfen, Mehmet konusunu da kapatın.”</p>

  <p class="calibre1" style="text-align: justify;">“Peki” diye, çaresizliğin yol açtığı yumuşak bir edayla kabul etti.</p>

  <p class="calibre1" style="text-align: justify;">“Kendi hikâyenize devam edin öyleyse.”</p>

  <p class="calibre1" style="text-align: justify;">Ben de devam ettim:</p>

  <p class="calibre1" style="text-align: justify;">“Uzun zaman önce, her şeyi geride bırakıp Karadeniz kıyısındaki bu sahil köyüne yerleştim. İstanbulluların çoğunun adını bile duymamış</p>

  <p class="calibre1" style="text-align: justify;">olduğu bu köyde hayat kolaydır. Kimse kimseye karışmaz. Çok sıkılırsanız ya da bir işiniz varsa iki saatte İstanbul’a gidebilirsiniz.</p>

  <p class="calibre1" style="text-align: justify;">Eğer köyden kuzeye doğru giderseniz bir saat sonra Bulgaristan sınırına ulaşırsınız.</p>

  <p class="calibre1" style="text-align: justify;">Köyde, Karadeniz’in zorlu fırtınalarıyla boğuşarak balıkçılık yapan yerli halk ve İstanbul’dan bıkıp buraya yerleşmeye karar veren az sayıda sanatçı, üniversite mensubu ve benim gibi erken emekli olmuş</p>

  <p class="calibre1" style="text-align: justify;">insanlar yaşar.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“İyi anlaşır mısınız köydeki insanlarla?”</p>

  <p class="calibre1" style="text-align: justify;">“Hatice Hanım ve oğlu dışında köy halkını pek tanımam. O ikisini de tanıdığım söylenemez ya, hadi neyse.</p>

  <p class="calibre1" style="text-align: justify;">Arzu’nun kocası Ali’yle ise burada karşılaştım. Güzel Sanatlar Akademisi’nde okumuş; mezun olduktan sonra okulda kalmış, hoca olmuş. Aynı zamanda resimler yapmaya, sergiler açmaya başlamış, adını duyurmuş. İki yıl önce buraya taşındıklarında İstanbullu tuhaf bir mühendisin de kendisi gibi her şeyden elini eteğini çekip bu köye yerleştiğini duymuş ve tanışmak istemiş. Başta mümkün olduğunca uzak durmak istesem de Ali ile Arzu buna imkân vermediler. Özellikle de Arzu. Kitapların arasında yaşayan münzevi bir adam ve bu ev çok ilgisini çekmiş.</p>

  <p class="calibre1" style="text-align: justify;">Son sınıfta okurken hocası Ali’yle yakınlaşmışlar. Bu hayat dolu genç kıza körkütük âşık olan Ali karısından ayrılmış, Arzu’yla evlenmiş. Herhalde eski çevresiyle ve sürekli kınayan bakışlarla karşılaşmak istemediği için Podima’da geniş bahçeli, iki katlı bir villa alıp yerleşmeye karar vermiş. Geçen yıl bir oğulları oldu, adını Emir koydular.</p>

  <p class="calibre1" style="text-align: justify;">Arzu’nun ilk ama adamın dördüncü çocuğu. Daha öncekiler, iki oğlan, bir kız, büyümüş hayata atılmışlar.”</p>

  <p class="calibre1" style="text-align: justify;">“Aralarında çok yaş farkı olmalı” dedi.</p>

  <p class="calibre1" style="text-align: justify;">“Evet var” dedim. “Epeyce var. Sanırım... kaba bir hesapla tahmin edeyim... otuz yaş kadar falan.”</p>

  <p class="calibre1" style="text-align: justify;">“O zaman şaşırmamalı” dedi bilmiş bilmiş başını sallayarak.</p>

  <p class="calibre1" style="text-align: justify;">“Neye şaşırmamalı?” diye sordum.</p>

  <p class="calibre1" style="text-align: justify;">“Bu durumda kadının kaçamaklar yapmasına demek istiyorum. Size de aynı gerekçeyle mi geliyordu acaba? Bir sevgili ziyareti...”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Ne ilgisi var! Üstelik ben de Ali’yle aynı yaşlardayım. Hem o benim sevgilim değildi.”</p>

  <p class="calibre1" style="text-align: justify;">“Nasıl bir kızdı peki?”</p>

  <p class="calibre1" style="text-align: justify;">“Nasıl olacak! İşte öyle... Canlı. Birçok çarpıcı yönü arasında insanların dikkatini ilk çeken şey enerjisiydi. Kahkahaları, davranışları, yürüyüşü neredeyse hayvani bir enerji yayardı. Çok alımlıydı.”</p>

  <p class="calibre1" style="text-align: justify;">Arzu’nun güzel olup olmadığını sordu. Ben de güzel olduğunu, hem de çok güzel olduğunu söyledim, itiraf eder gibi.</p>

  <p class="calibre1" style="text-align: justify;">Başka bir kadının güzelliğinin anlatılması genç kızları çok ilgilendiriyor olmalı ki yine bir süre dalgınlaştı. Yüzünden tarifsiz gölgeler geçti. Sonra “O çocuğun, neydi adı... Emir, onun babası siz olabilir misiniz?” diye sordu.</p>

  <p class="calibre1" style="text-align: justify;">“Hayır değilim!” dedim. “Nereden çıkarıyorsunuz bunu?”</p>

  <p class="calibre1" style="text-align: justify;">“Emin misiniz?”</p>

  <p class="calibre1" style="text-align: justify;">“Elbette eminim” dedim. “Ben değilim o çocuğun babası! Bir de bana tuhaf diyorsunuz, ne biçim sorular soruyorsunuz böyle!”</p>

  <p class="calibre1" style="text-align: justify;">Nasıl bu kadar emin olabildiğimi sordu.</p>

  <p class="calibre1" style="text-align: justify;">“Eminim” dedim, “çünkü sizin anladığınız anlamda bir ilişkimiz yoktu.”</p>

  <p class="calibre1" style="text-align: justify;">“Eveeet...” dedi. “Mesele çözülüyor! Kıskanç koca cinayeti.”</p>

  <p class="calibre1" style="text-align: justify;">“Anlamadım” dedim. “Nasıl çözülüyor mesele?”</p>

  <p class="calibre1" style="text-align: justify;">“Adam karısının sizinle ilişkisini öğrendiği için...”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Kusura bakmayın” dedim. “Güldüğüm için kızmayın ama Ali’yi tanısanız bunun ne kadar saçma bir teori olduğunu hemen anlardınız.</p>

  <p class="calibre1" style="text-align: justify;">İnsanlara bırakın bıçakla, ressam fırçasıyla bile dokunamaz o.”</p>

  <p class="calibre1" style="text-align: justify;">“Dalga geçer gibi gülmenize gerek yok” dedi, gülmeme bozularak.</p>

  <p class="calibre1" style="text-align: justify;">Onunla dalga geçtiğimi düşünüp güldüğüm için bana sitem etti.</p>

  <p class="calibre1" style="text-align: justify;">“Bozulmayın hemen canım, bir tahminde bulundunuz tutmadı. Ben de birazcık güldüm” dedim.</p>

  <p class="calibre1" style="text-align: justify;">“O zaman tersi de olabilir.”</p>

  <p class="calibre1" style="text-align: justify;">“Ne demek bu?”</p>

  <p class="calibre1" style="text-align: justify;">“Kıskanç koca değilse, kıskanç âşık?”</p>

  <p class="calibre1" style="text-align: justify;">“Yani siz şimdi bana katil mi diyorsunuz?”</p>

  <p class="calibre1" style="text-align: justify;">“Niye olmasın?”</p>

  <p class="calibre1" style="text-align: justify;">“Bakın, böyle içten içe öfkelenirseniz yine güleceğim gelir, siz de bana yine kızarsınız. Doğrusu, öfke durumuna biraz çabuk</p>

  <p class="calibre1" style="text-align: justify;">geçiyorsunuz.”</p>

  <p class="calibre1" style="text-align: justify;">Bu uyarım üzerine bir sessizlik daha oluştu odada.</p>

  <p class="calibre1" style="text-align: justify;">“Şimdi sıra bana geldi” dedim. “Kimsiniz, ne yaparsınız, evli misiniz bekâr mı, aileniz kim?”</p>

  <p class="calibre1" style="text-align: justify;">“Buna mecbur muyum?” dedi endişeli bir tavırla.</p>

  <p class="calibre1" style="text-align: justify;">“Evet” dedim. “Söz sözdür, ben size her şeyi anlattım, siz de anlatmak zorundasınız.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Dudaklarını yalıyor, nereden başlayacağını bilemiyordu. Sonra, aman bu iş bir an önce bitsin der gibi hızla dökülmeye başladı kelimeler ağzından. Marmara Üniversitesi’nde gazetecilik okumuş, bitirince muhabir olarak gazetede işe başlamış, bir yandan da yüksek lisans yapıyormuş, hayır evli değilmiş, ailesiyle beraber oturuyormuş, babası diş hekimiymiş, Kadıköy’de muayenehanesi varmış, annesi ev</p>

  <p class="calibre1" style="text-align: justify;">hanımıymış. Kardeşi yokmuş, tek çocukmuş. “Podima Cinayeti” (böyle bir isim koyuvermişti hemen) ilk büyük işiymiş, başarılı olursa gazetede itibarı artarmış.</p>

  <p class="calibre1" style="text-align: justify;">“Sevgiliniz var mı?” Bu soru çok ani yakalamıştı onu. Şaşaladı, gözlerini açtı, “Ne?” diye sordu, sonra tekrarladı: “Ne?”</p>

  <p class="calibre1" style="text-align: justify;">“Sevgiliniz olup olmadığını sordum” dedim.</p>

  <p class="calibre1" style="text-align: justify;">Bu iş beni hiç ilgilendirmezmiş, bunu sormaya nasıl cüret edermişim, ne kadar tuhaf bir adammışım ben böyle falan filan. Ağzımın payını iyice verdiğine ikna olunca elindeki dijital kayıt cihazının hâlâ açık olduğunu fark edip “Hayret!” dedi. “Kendi kendimi kaydetmişim.</p>

  <p class="calibre1" style="text-align: justify;">Gördünüz mü beni ne hale getirdiğinizi?”</p>

  <p class="calibre1" style="text-align: justify;">“Ne yaptım ki bu kadar kızdınız?” diye sordum gülerek.</p>

  <p class="calibre1" style="text-align: justify;">Sinirlerini bozmuşum, muhabirle muhatabı arasındaki sınırı aşmışım, zaten hayatında hiç benim kadar gıcık bir adam görmemiş. Şimdi buradan çıkıp gidecek ve bu garip mühendisi bir daha aklına bile getirmemeye çalışacakmış. Hem kardeşim Mehmet’le ilgili sorulara cevap vermeme ısrarım nereden kaynaklanıyormuş? Yoksa onu koruma isteğinden mi? Arzu ile bir ilişkisi mi varmış, bu yüzden mi onun nerede olduğunu söylemiyor, bilgi vermiyormuşum?</p>

  <p class="calibre1" style="text-align: justify;">Böyle söylenerek kayıt cihazını çantasına sokuşturdu, ayağa kalktı, kapıya doğru yöneldi, ben de kalkıp arkasından gittim, kibarca sokak kapısını açtım, elimi sıkmaya kalkmadı (iyi ki), hoşça kal filan da</p>

  <p class="calibre1" style="text-align: justify;">demedi, öylece çıktı bahçeye. Tam üç adım atmıştı ki seslendim: “O</p>

  <p class="calibre1" style="text-align: justify;">evde kalan bir kişi daha var.”</p>

  <p class="calibre1" style="text-align: justify;">Yüzünü bana dönmeden durdu. Bir süre bekleyip yine dönmeden sordu: “Hangi evde?”</p>

  <p class="calibre1" style="text-align: justify;">“Ali ile Arzu’nun evinde. Belki de aradığınız aşk ve kıskançlık cinayetinin cevabı işte bu kişidedir.”</p>

  <p class="calibre1" style="text-align: justify;">Bana doğru döndü; gözlerinden ateş çıkıyor derler ya, öyleydi. Çok öfkeli bakıyordu. “Kim?” diye sordu.</p>

  <p class="calibre1" style="text-align: justify;">“Öğrenmeye çalışın” dedim. “Başaramazsanız öğleden sonra yine gelin. Çok ilginç şeyler anlatacağım size. Şaşırıp kalacaksınız.”</p>

  <p class="calibre1" style="text-align: justify;">“Bir daha gelmek mi!” dedi. “Allah yazdıysa bozsun, delirdiniz mi siz! Bir daha buraya adımımı atmam.”</p>

  <p class="calibre1" style="text-align: justify;">Gülerek köpeğe döndüm. “Bak Kerberos” dedim. “Bu öfkeli misafirimize güle güle de, öğleden sonra yine gelecek.”</p>

  <p class="calibre1" style="text-align: justify;">Kerberos neşeyle havladı, kuyruğunu oynattı.</p>

  <p class="calibre1" style="text-align: justify;">Kız “Her şeyiniz gibi köpeğinizin adı da tam antika yani” dedi. “Bu mu Kerberos?”</p>

  <p class="calibre1" style="text-align: justify;">“Evet!” dedim.</p>

  <p class="calibre1" style="text-align: justify;">Böylece onları resmen tanıştırmış oldum.</p>

  <h2 class="calibre1" id="sigil_toc_id_4" style="text-align: justify;"><i class="calibre2">3.Kerberos’un kesik kulakları, Svetlana ve öfke alametleri</i></h2>

  <p class="calibre1" style="text-align: justify;">Uzun bir süredir evimi bekleyen Kerberos, adını aldığı efsanevi atası gibi üç, beş, yedi başlı değildi ama kocaman kafası o kadar ürkünç ve çirkindi ki, hoşlanmadığı kişilere sert bir bakışı bile yetiyordu; palamarı çözüyordu herkes. Zaten kocaman bir şeydi. Hazır aldığım kulübelerin hiçbirine sığmadığı için, bir marangoza gidip çizimlerimi göstererek deyiş yerindeyse bir köpek villası yaptırmıştım.</p>

  <p class="calibre1" style="text-align: justify;">Çoban köpeği türünün en iri örneğiydi. Kurtlarla dövüşürken kaptırmasın diye iki kulağı da kökünden kesilmiş olan bizim Kerberos ucubeye dönmüştü.</p>

  <p class="calibre1" style="text-align: justify;">Gazeteci kızı uğurlarken bana muzip bakışlar atıyordu, “Hadi yine iyisin!” gibilerden. Kızlardan hoşlandığını biliyordum, Arzu’nun eve girip çıkması da hoşuna giderdi. Şimdi de bu kızcağızın ziyaretinden memnun olduğu belliydi. Hatice Hanım’a ise dönüp bakmıyordu bile.</p>

  <p class="calibre1" style="text-align: justify;">Onu kadından saymazmış gibi bir hali vardı keratanın.</p>

  <p class="calibre1" style="text-align: justify;">“Bakma öyle alaycı alaycı” dedim. “Sadece gazeteci işte.”</p>

  <p class="calibre1" style="text-align: justify;">Dişlerini gösterdi, bunun gülme anlamına geldiğini ancak ben bilebilirdim, başkaları savaş işareti sanırdı. Sonra başını önüne eğdi, yere yattı. Çok çakal bir hayvandı bu, kurnaz mı kurnaz. Beni de çok iyi anlıyordu.</p>

  <p class="calibre1" style="text-align: justify;">Eve girince tekrar Kıskançlık Odası’na gittim. Bir süre ne yapmam gerektiğini düşündüm. Dışarı çıkıp olay yerine gitse miydim acaba?</p>

  <p class="calibre1" style="text-align: justify;">Herhalde jandarma, savcı falan çalışıyordu orada, benim gitmemin bir anlamı olmazdı. Nasıl olsa bir süre sonra benim de kapımı çalacaklar, sorguya çekeceklerdi. O zamana kadar evde kalmak en iyisiydi.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Günlük programımı bozmamalıydım ama yine de günlük kıyafetlerimin yerine pantolon ve gömlek giymek daha iyi olacaktı galiba.</p>

  <p class="calibre1" style="text-align: justify;">Böylece geldikleri zaman hazır olurdum. Dolaba gittim. Üzerinde “25</p>

  <p class="calibre1" style="text-align: justify;">derece ve üstü” yazılı bölümden gri bir pantolon seçtim, üstüne de beyaz pamuklu bir gömlek. Ayakkabı bölümünden hafif yumuşak mokasenlerimi alıp, çorapsız olarak geçirdim ayaklarıma. Bunlar en az yirmi yıllıktı. Çünkü –dedim ya– elime geçen emekli maaşıyla kıt kanaat yaşıyor, parayı kitapların ucuz baskılarına yatırıyordum. Genellikle de elden düşme olanlarına. Ayrıca eski giysilerimi sever, yeni bir şey almak zorunda kaldığım zaman yadırgarım, rahat edemem. Hele ensemi dalayan gömlek etiketlerine hiç dayanamam, hemen söker atarım. Yeni pabuçlar da ayaklarımı vurur.</p>

  <p class="calibre1" style="text-align: justify;">Bu işleri bitirdikten sonra mutfağa geçip, buzdolabından bir parça soğuk et ve salatalık malzeme çıkardım, öğle yemeğimi hazırlamaya koyuldum. Basit ama doyurucu şeyler yemeye özen gösteriyordum.</p>

  <p class="calibre1" style="text-align: justify;">Evime genellikle ekmek, makarna gibi karbonhidratlar girmezdi (bunun tek istisnası her sabah yediğim bademli un kurabiyesiydi). Bu yüzden kilo almıyordum. Zaten, büyük bir şans eseri, ince ve uzun bir yapım olduğu için haftada en az üç gün yaptığım sahil yürüyüşleriyle hep aynı kiloda kalmayı başarıyordum. Doğrusunu söylemek gerekirse, giderek zorlaşıyordu bu. Daha az yemek, daha çok yürümek gerekiyordu ama bu bedeli ödemeye hazırdım. Üstelik kendim için olmasa bile Kerberos’u dolaştırmak için de epeyce yürümek zorundaydım.</p>

  <p class="calibre1" style="text-align: justify;">Kendimi kimseye beğendirmek diye bir derdim yoktu ama yine de ince olmak iyi ve sağlıklı bir şeydi. Böylece daha uzun yaşayacağıma inanıyordum. Kendimi, yüz yaşına kadar sağlıklı yaşamaya hazırlıyordum. Bunun için her gün kullandığım besin takviyelerini planlıyordum, internette bu konuda bilimsel makaleler okuyordum. Çünkü insanın hayattaki başlıca görevi kendine iyi bakması ve mümkün olduğu kadar uzun yaşamasıdır. Değil mi?</p>

  <p class="calibre1" style="text-align: justify;"></p>

  <p class="calibre1" style="text-align: justify;">Hemen gidip bu düşüncemi de defterime yazdım. Bu sefer yazar yazmaz okumadım, kendi sözlerimi. Bakalım birkaç gün sonra, yazdığım sırada bana ışıltılı gelen bu düşüncelerimi nasıl bulacaktım?</p>

  <p class="calibre1" style="text-align: justify;">Defteri bırakıp sehpanın üzerinde açık durmakta olan kitaba uzandım.</p>

  <p class="calibre1" style="text-align: justify;">Sonraki birkaç saat onu okuyarak geçti. Ortalık sakindi, köyden hiçbir gürültü gelmiyordu. Telefon da çalmadı. Saat üçe doğru, kendime meyve hazırladığım sırada Kerberos kızın geldiğini haber verdi.</p>

  <p class="calibre1" style="text-align: justify;">Gülümsedim, kapıya doğru gittim ve tam oraya vardığımda zil çaldı.</p>

  <p class="calibre1" style="text-align: justify;">Kız kapıyı hemen açmama şaşırmıştı. “Kapının arkasında mı bekliyordunuz?” diye sordu.</p>

  <p class="calibre1" style="text-align: justify;">“Hayır” dedim. “Kerberos geldiğinizi haber verdi.”</p>

  <p class="calibre1" style="text-align: justify;">“Geldiğinizi derken...”</p>

  <p class="calibre1" style="text-align: justify;">“Sizin geldiğinizi.”</p>

  <p class="calibre1" style="text-align: justify;">“Başka birinin değil yani.”</p>

  <p class="calibre1" style="text-align: justify;">“Değil.”</p>

  <p class="calibre1" style="text-align: justify;">Yüzünde alaycı bir ifadeyle sordu: “Nasıl yani? Tuhaf isimli köpeğiniz, gazeteci kız geldi mi dedi?”</p>

  <p class="calibre1" style="text-align: justify;">“Evet, aynen böyle söyledi” dedim.</p>

  <p class="calibre1" style="text-align: justify;">“Siz ciddi misiniz?”</p>

  <p class="calibre1" style="text-align: justify;">“Son derece ciddiyim.”</p>

  <p class="calibre1" style="text-align: justify;">“Ciddiyim derken... Hayvanlarla konuşabildiğinizi söylüyorsunuz.”</p>

  <p class="calibre1" style="text-align: justify;">“Tam konuşma denebilir mi bilmiyorum, insanlar gibi sözcükler kullanmıyoruz tabii. Ama bir çeşit anlaşma diyelim, kafamızda oluşan bir diyalog desek daha doğru.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Siz sahiden ciddisiniz” dedi şaşkınlıkla.</p>

  <p class="calibre1" style="text-align: justify;">“Evet” dedim, “şaka yapar gibi bir halim yok değil mi? Bırakın bunları da, evde aileden başka kimin yaşadığını öğrenebildiniz mi?”</p>

  <p class="calibre1" style="text-align: justify;">“Evet, galiba bir mürebbiye varmış, çocuğa bakan. Ondan mı söz ediyordunuz?”</p>

  <p class="calibre1" style="text-align: justify;">“Svetlana.”</p>

  <p class="calibre1" style="text-align: justify;">“Efendim?”</p>

  <p class="calibre1" style="text-align: justify;">“Svetlana... mürebbiyenin adı, Bulgar’dır.”</p>

  <p class="calibre1" style="text-align: justify;">“Bunu söylememişlerdi bana.”</p>

  <p class="calibre1" style="text-align: justify;">“Hikâyesini öğrenmek istiyor musunuz?”</p>

  <p class="calibre1" style="text-align: justify;">“Evet!”</p>

  <p class="calibre1" style="text-align: justify;">Kapıyı daha fazla açarak, geçen seferki gibi bir “içeri buyurun”</p>

  <p class="calibre1" style="text-align: justify;">hareketi yaptım. Meyve hazırlamakta olduğumu, birlikte yiyebileceğimizi, sonra da ona bu çok ilginç hikâyeyi anlatacağımı söyledim.</p>

  <p class="calibre1" style="text-align: justify;">“Burada anlatsanız...”</p>

  <p class="calibre1" style="text-align: justify;">“Nasıl olur!” diye itiraz ettim. “Kapıda mı konuşacağız?”</p>

  <p class="calibre1" style="text-align: justify;">Kollarını çaresizce iki yanına bırakıp dudaklarını şişirerek “Pufffff!”</p>

  <p class="calibre1" style="text-align: justify;">diye bir ses çıkardı. İçeri girip girmeme konusunda kıvrandığını görebiliyordum. Zaten herhalde çok zor gelmişti buraya. Bu kadar inatçı kızların söyledikleri sözden dönmeleri mümkün değildir ama merak içini kemirdiği için kendini zorlayarak gelmiş ve kapımı bir kez daha çalmıştı. Gururu hafifçe incinmişti, görebiliyordum bunu.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Bir kez daha içeri davet ettim. “Ama” dedi, “çok az kalabileceğim.</p>

  <p class="calibre1" style="text-align: justify;">En fazla yarım saat, çünkü arkadaşlarım İstanbul’a dönüyor, onlarla gitmem lazım.”</p>

  <p class="calibre1" style="text-align: justify;">“Peki” dedim, “elimden geldiği kadar hızlı anlatacağım söz.”</p>

  <p class="calibre1" style="text-align: justify;">Çekine çekine içeri girdi, yine aynı odada oturduk, küçük bir tabakta kavun ikram ettim ona. Dalgınca yemeye başladı.</p>

  <p class="calibre1" style="text-align: justify;">Svetlana’yı anlatmaya başladım. “Svetlana hemşirelik eğitimi almış.</p>

  <p class="calibre1" style="text-align: justify;">Şu sıralarda 30’lu yaşlarının başında. Uzun boylu, kumral, düzgün ve hep dimdik duran disiplinli bir kadın. Beyaz bir hemşire üniforması giyer, başka kılıkla görmedim onu.”</p>

  <p class="calibre1" style="text-align: justify;">Svetlana’nın buraya neden geldiğini sordu.</p>

  <p class="calibre1" style="text-align: justify;">“Ülkesinde birine âşık olmuş” dedim. “Uzun süre birlikte olmuşlar.</p>

  <p class="calibre1" style="text-align: justify;">Ama şu işe bakın ki, adam hiçbir açıklama yapmadan Svetlana’yı terk edip başka bir kadınla evlenmiş; üstelik uğruna Svetlana’yı terk ettiği kadın kuş beyinlinin biriymiş. Svetlana bunu onuruna yedirememiş ve o adamdan mümkün olduğunca uzağa gitmek istemiş. Svetlana’nın en yakın arkadaşı da bir Türk’müş. Ailesiyle birlikte Türkiye’ye göçen arkadaşının peşine takılıp Türkiye’ye gelmiş Svetlana.”</p>

  <p class="calibre1" style="text-align: justify;">Kızın huzursuzluğu gittikçe artıyordu. Sıkıntılı hareketlerinden anlaşılıyordu bu. Saatine bakıp duruyordu.</p>

  <p class="calibre1" style="text-align: justify;">“Evet evet, vaktinizin azaldığının farkındayım” diyerek yatıştırmaya çalıştım onu. “Bir an önce konuya gelmeye çalışıyorum. Özür dilerim ama ikide bir saatinize bakıp durmasanız daha rahat toplayacağım kafamı. Siz böyle yaptıkça kendimi baskı altında hissediyorum.”</p>

  <p class="calibre1" style="text-align: justify;">Hafifçe gülümseyerek uysal bir onaylama işareti yaptı, kollarını serbestçe iki yana bıraktı.</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Bakın böyle daha iyi” dedim. “Ne diyordum; Svetlana Türkiye’ye geldikten sonra yabancılara iş bulan özel şirketlerden birine gitmiş, onlar da Svetlana’yı önce yaşlı bir hastaya bakması için bir eve göndermişler. Çok zormuş işi ve kadın ölmek üzereymiş. Neyse ki çok disiplinli olduğu için görevini tam olarak yapmış, ilaçlarını zamanında vermiş, çarşaflarını değiştirmiş, vücudunun çürümemesi için masaj yapmış, yemek yedirmiş... Ama niye ayağa kalktınız, vaktiniz mi doldu? Durun durun, acele ediyorum işte. Svetlana’nın bu özenli bakımına rağmen yaşlı kadın ölünce, işsiz kalıp bir kez daha o şirkete başvurmuş. Bu sefer onu çalışan bir çiftin iki küçük çocuğuna bakması için İstanbul’da başka bir ailenin yanına vermişler. Svetlana orada da...</p>

  <p class="calibre1" style="text-align: justify;">Ne oldu, niye kızdınız?”</p>

  <p class="calibre1" style="text-align: justify;">“Bulgar hemşirenin meslek hayatını dinlemek için gelmedim ben buraya!”</p>

  <p class="calibre1" style="text-align: justify;">“Ama ben tam da en can alıcı noktaya geliyordum, o aileden sonra Svetlana’nın, Ali ile Arzu’nun yeni doğan bebeği Emir’e bakmak üzere Podima’ya gelişine kadar varmıştım.”</p>

  <p class="calibre1" style="text-align: justify;">“Boş verin bu hikâyeye!” diyerek, öfkeyle ayağa kalktı. “Saçmalıyorsunuz! Bende kabahat ki bu saçmalıkları dinlemek için tekrar geldim bu tımarhaneye. Siz en iyisi köpeğinizle konuşun artık. Kerkenez miydi neydi adı, onunla işte. Size o yakışır.”</p>

  <p class="calibre1" style="text-align: justify;">Bunları söylerken, çantasını öfkeyle omzuna asarak kapıya doğru yürümeye başladı. Tam duyamadım ama “Lanet olsun!” gibi bir şeyler mırıldandığından eminim.</p>

  <p class="calibre1" style="text-align: justify;">Koşup önüne geçtim; yine büyük bir nezaketle kapıyı açtım, ona yol verdim. Yüzüme hiç bakmadan çıktı; ne selam ne kelam. Sert adımlarla bahçe patikasında yürümeye başladı.</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Güle güle!” diye seslendim arkasından. “Arabanın bu kadar erken saatte gitmesi çok kötü oldu doğrusu, yoksa cinayeti aydınlatacak en önemli noktaya gelmiştim.”</p>

  <p class="calibre1" style="text-align: justify;">Tam olarak durdu diyemem, hafifçe duraksadı ama arkasını dönmedi, yine yürümeye devam etti. Ne var ki ferforje bahçe kapısına vardığında</p>

  <p class="calibre1" style="text-align: justify;">“Svetlana, Ali’ye deli gibi âşıktı!” diye bağırmam üzerine durdu, eli demirin üzerinde dondu kaldı ama sonra yine hiç arkasına dönmeden, bana bakmadan, hiçbir şey söylemeden Nike pabuçlarını yere sertçe vura vura gitti, uzaklaştı.</p>

  <p class="calibre1" style="text-align: justify;">Kerberos alaycı bir halle “Ne haber?” dedi.</p>

  <p class="calibre1" style="text-align: justify;">“İşler yolunda, merak etme!” dedim. “Hadi seni biraz serbest bırakayım da rahatla ama bahçenin dışına çıkmak, geleni geçeni korkutmak yok. Çiçeklerin dibini eşelemek de yasak.”</p>

  <p class="calibre1" style="text-align: justify;">Canavar homurdandı.</p>

  <p class="calibre1" style="text-align: justify;">Bütün uyarılarıma rağmen, zincirlerle engellenmiş olan korkunç enerjisini boşaltmak için kafayı yemiş bir ejderha gibi fırlayacağını, bahçe duvarına doğru yıldırım hızıyla koşup, tam çarpmak üzereyken kıvrak bir hareketle dönüp ters yönde koşmaya başlayacağını, toprakları eşeleyeceğini, her sert nesneyi ağzına alıp kemireceğini biliyordum. Allahtan bahçe büyüktü. Köyde arazinin ucuz olduğu zamanlarda yapılmış olan evin önünde ve arkasında aşağı yukarı dört dönüm yer vardı. İstediği gibi koşabilirdi.</p>

  <p class="calibre1" style="text-align: justify;">Yarım saat kadar, canavarın enerjisini boşaltmasını bekledim, sonra boynuna tasmasını vurup gezintiye çıkardım. Yürüyüş yapmak istediğim zaman genellikle Kerberos’u da yanıma alırım ama iyice yorduktan sonra. Yoksa zincir falan kâr etmez, güçlü bir motor gibi beni ileriye çekip durur. Şimdi bile “boğma zinciri” denen eğitim</p>

  <p class="calibre1" style="text-align: justify;">zinciri takılı boğazında. Çok taşkınlık yaparsa, kimin patron olduğunu anlatacak bir yöntem bu.</p>

  <p class="calibre1" style="text-align: justify;">Sahile çıktık, akşamüstü havanın sıcaklığı biraz azalmıştı. Yakıcı güneş deniz ufkuna doğru iniyor, ortalığı kızıl ve lacivert bir akşamüstü mahmurluğuna boğuyordu. Bazı balıkçılar ağlarını çekiyorlardı denizden. Birtakım balıkçı takaları da açık denizden bize doğru geliyordu.</p>

  <p class="calibre1" style="text-align: justify;">Motorlarının</p>

  <p class="calibre1" style="text-align: justify;">pat</p>

  <p class="calibre1" style="text-align: justify;">pat</p>

  <p class="calibre1" style="text-align: justify;">yankılanan</p>

  <p class="calibre1" style="text-align: justify;">sesleri</p>

  <p class="calibre1" style="text-align: justify;">giderek</p>

  <p class="calibre1" style="text-align: justify;">yaklaşıyordu.</p>

  <p class="calibre1" style="text-align: justify;">Belime takılı olan adım sayma aracına, baktım: 2.342 adım. Yani günlük hedef olan 10.000 adıma ulaşmama daha çok vardı. Hızlı adımlarla yürümeye devam ettim. Kerberos’un takıldığı ve büyük bir ihtimalle dişi köpek idrarı kokladığı noktalardan zorla uzaklaştırdım onu.</p>

  <p class="calibre1" style="text-align: justify;">Günübirlik tatil yapmaya gelenler, sahile yaydıkları örtüleri topluyor, yemek yedikleri kapları, ızgaraları, çocukların oynadığı topları arabalarına yüklüyorlardı. Birazdan İstanbul’a doğru yoğun bir trafik başlayacaktı. Kız arabadadır herhalde diye düşündüm. Şimdi arkadaşlarına, Podima’da tanıştığı garip adamı anlatıyordur. Belki de “çılgın bir ihtiyar” diye söz ediyordur benden.</p>

  <p class="calibre1" style="text-align: justify;">Ne söylerse söylesin umurumda değildi, hatta bir daha gelip gelmemesi de. Böyle deneyimsiz genç kızlarla uğraşmak çok zordu. Arzu iyiydi mesela; ne o benden bir şey beklerdi, ne de ben ondan. Hatta benim “dokunmama” şartımı bile kabul etmişti. Konuşacaktık, ahbaplık edecektik ama birbirimize dokunmayacak, hatta el bile sıkmayacaktık. Bunu önce çok garip bir istek olarak karşılamıştı ama sonra hoşuna bile gitmişti. Çünkü ne de olsa yeni bir deneyimdi. Sadece bir tek kez sormuştu: “Kusura bakma Ahmet ama bunun bir anlamı var mı?”</p>

  <p class="calibre1" style="text-align: justify;">“Hayır” demiştim, “bir anlamı yok ama ben kadın olsun erkek olsun kimseye dokunamam, onların da bana dokunmasına izin vermem.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Ooo” diye gülmüştü. “Kadın erkek herkesin sarmaş dolaş, şapır şupur olduğu bu ülkede işin zor senin arkadaşım. Doğrusu erkeklerin sarılıp öpüşmelerinden ben de hoşlanmıyorum ama ne yapalım âdet olmuş. Ali bile öyle... Kimi görse boynuna sarılıp öpüyor.”</p>

  <p class="calibre1" style="text-align: justify;">Köy merkezine yaklaşıyorduk artık. Alilerin evi buraya yakındı, soldaki patikaya sapsam aşağı yukarı on dakika sonra o evde olurdum ama sapmadım. Yoluma devam ettim.</p>

  <p class="calibre1" style="text-align: justify;">Kim bilir neler oluyordu o evde şimdi? Uğraşacak halim yoktu. Haki renkli bir jandarma kamyoneti hızla geçip gitti yanımızdan. Herhalde cinayetle ilgiliydi. Bunun dışında yoldan geçen bir iki mobiletli, kasketli köylü vardı. Hiçbiriyle selamlaşmadık. Zaten Podima köylüleri, bu “dışarlıklı” zenginleri pek sevmezler. Hemen hepsi Balkan göçmeni olan bu muhafazakâr insanlar camiye gider, namaz kılar, kahvehanede kendi aralarında tavla oynar, İstanbul’dan gelenlere ise sadece sattıkları arsadan aldıkları para ve alışveriş hatırına katlanırlar. Dünyaları kesinlikle farklıdır. Ali’nin evinde verilen “sergi daveti” gibi partilere tamamen ahlaksızlık gözüyle baktıklarına eminim.</p>

  <p class="calibre1" style="text-align: justify;">Dönüş yolunda Ali’nin evine doğru bir göz attım ama yine gitmek gelmedi içimden. Neyle karşılaşacağımı bilmiyordum, ağlayıp sızlayan insanlar, imamlar, dualar falan. Hiçbirine katlanamazdım. Gerçi dualar bu kadar erken başlar mıydı bilemiyorum. Kız gömülmemişti bile, herhalde cesedi hastanede, otopsidedir diye düşündüm. Neyse, olanı biteni bana, yarın sabah gelecek olan Hatice Hanım anlatırdı nasıl olsa. Sus desem bile o kadının susması mümkün değildi. Tüh, bir de yarın akşamüstü kadının tuhaf oğlu gelecekti, İngilizce dersi için. Kerberos’a İngilizce öğretmek, o kalın kafalıya öğretmekten daha kolaydır, inanın bana. Kaç yıldır daha iki elin on parmağıyla saydığımız sayıları öğretmeyi başaramadım. One, two, three... derken five. Oğlum bu ne bu?</p>

  <p class="calibre1" style="text-align: justify;">Dördüncü parmak, neydi bu? Six! Six mi? Oğlum dört, dört; four, hatırlasana. Haydi yeni baştan.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Annesinin hatırı olmasa çekilecek dert değil ama Hatice Hanım’dan başka hiç kimse bu evde kitapların düzenini ve benim huzurumu bozmadan çalışmayı başaramaz. Pantolonlar çift çizgi yapmadan ütülenecek, uygun hava durumu bölmesine asılacak, dar gömlekler, renklerine ve kumaşlarına göre dizilecek, çoraplar çamaşır makinesine atılıp da keçeleşmemeleri için 30 derece suda elde yıkanacak, evde gürültü istemediğim için elektrik süpürgesi kullanılmayacak vs. vs. Buna Hatice Hanım’dan başka dayanacak kadın bulmak mümkün değildi doğrusu. Bu yüzden açıldı mı kapanmak bilmeyen çenesini de, garip oğlunu da çekmek zorundaydım. Hayatta her şeyin bir bedeli vardı.</p>

  <p class="calibre1" style="text-align: justify;">Eve yaklaşırken baktım, köşedeki bakkal her zamanki gibi açıktı. Kır bıyıklı bakkal, yaz geceleri 12’ye kadar beklerdi; belki bir turist gofret, leblebi, çekirdek, rakı ya da helva, ekmek alır diye. Ön tarafa bir de dondurma tezgâhı koymuştu. İki katlı uydurma yapının üst katında ailesiyle birlikte oturur ama bir odayı da pansiyon olarak kiralardı.</p>

  <p class="calibre1" style="text-align: justify;">Karısını, yetişkin kızını ve iki oğlunu sürekli çalıştırırdı. Aslında kasada hacı babası otururdu ama o, geçen yıl gırtlak kanserinden öldü.</p>

  <p class="calibre1" style="text-align: justify;">Bakkal uyanığın biriydi, yine de birbirimize bir zararımız yoktu. O, dükkânının yakınında iyi alışveriş yapan bir müşteri olduğu için memnundu, ben de evimin yakınında bir bakkal olduğu için. İşte rasyonel dünya.</p>

  <h2 class="calibre1" id="sigil_toc_id_5" style="text-align: justify;"><i class="calibre2">4.Akşam yemeği ve kahverengi tereyağına benzeyen iğrenç şey</i></h2>

  <p class="calibre1" style="text-align: justify;">Harika renklere bürünen günbatımının tadını çıkararak bahçe kapısından girerken onu görmeyi hiç beklemiyordum. Kız, evin girişindeki basamaklara oturmuş, elindeki telefona bir şeyler yazıyordu.</p>

  <p class="calibre1" style="text-align: justify;">Kapı gıcırtısını duyunca kalkıp bana yöneldi ama ben Kerberos’u bağlamam gerektiği için önce kulübeye gittim. Kulübenin yanında durarak, yolda giderken bir mesaj geldiğini, bunun üzerine geri dönmek zorunda kaldığını anlattı.</p>

  <p class="calibre1" style="text-align: justify;">“Ne vardı o mesajda?” diye sordum.</p>

  <p class="calibre1" style="text-align: justify;">“Svetlana’yı gözaltına almışlar” dedi.</p>

  <p class="calibre1" style="text-align: justify;">Belki de yanımdan hızla geçen jandarma pikabının içinde Svetlana vardı diye düşündüm. Kızın heyecanlı olduğunu görebiliyordum; büyük bir haber yakalamış, bir aşk ve kıskançlık cinayetinin tam göbeğine düşmüştü. Yardım etmemi, bildiğim her şeyi anlatmamı istiyordu. Önceki kızgın halinden eser kalmamıştı. Sabırsızdı.</p>

  <p class="calibre1" style="text-align: justify;">“Olur ama” dedim, “siz hiçbir sözünüzü yerine getirmiyorsunuz ki.”</p>

  <p class="calibre1" style="text-align: justify;">Hangi sözlerini yerine getirmediğini sordu. Ben de onun bana sorduğu soruların karşılığında benim de sorma hakkım olduğunu ama onun bu kurala tam olarak uymadığını, her şeyi anlatmadığını söyledim. Altdudağı sarktı, yüzüne bir umutsuzluk gölgesi vurdu.</p>

  <p class="calibre1" style="text-align: justify;">“Sorularınızı yanıtladım aslında” dedi gücenik bir sesle.</p>

  <p class="calibre1" style="text-align: justify;">“Ama eksik bıraktınız, sizin sorduğunuzdan çok daha az soru sormama izin verdiniz” dedim. Bir süre yüzüne bakıp devam ettim:</p>

  <p class="calibre1" style="text-align: justify;">“Anlaşmayı bozdunuz ama yeniden düzeltebiliriz. Size Svetlana’yı ve o evin içini anlatabilirim. Bir şartla... Eğer akşam yemeğini benimle yerseniz.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Bir an durdu, karar veremediği belliydi. Bunun üzerine zaten o akşam Podima’dan bir yere gidemeyeceğini, nasıl olsa yemek yiyeceğini, yemek sırasında konuşmamızın çok makul bir öneri olduğunu söyledim. Hem nerede kalacaktı, düşünmüş müydü bunu?</p>

  <p class="calibre1" style="text-align: justify;">“Yok, henüz düşünmedim” dedi. “Haberin heyecanıyla böyle pratik şeylere kafa yormadım, nasıl olsa küçük bir otel ya da pansiyon vardır.”</p>

  <p class="calibre1" style="text-align: justify;">“Var” dedim. Bakkalı gösterdim, onun üst katında kalabileceğini söyledim. O sırada telefonu çaldı.</p>

  <p class="calibre1" style="text-align: justify;">“Geciktim, bu gece gelemiyorum anne” dedi. “Bir haber peşindeyim, Podima’da kaldım, bir pansiyon buldum burada. Tamam anne, merak etme, bir şey olmaz. Tamam, yemeğimi yerim, yarın sabah da ararım, hadi kapatmam lazım şimdi. Oldu.” Sonra yine “Oldu, tamam, tamam anne, olduuu, öptüüüüm” sözleriyle bir dakika daha geçti. Belli ki kadın sıkı tembih geçiyordu. Neyse sonunda yine “Oldu, öptüm!” sözleriyle telefonu kapatabildi. Konuşma sırasında evin kapısını açmıştım, orada öylece bekliyorduk. Bitince, “Buyurun” dedim, itiraz etmedi, içeri girip mutfağa gittik.</p>

  <p class="calibre1" style="text-align: justify;">“On dakika içinde nefis bir yemek hazırlayacağım” dedim. “Siz bu arada kitaplara bakın isterseniz. Fazla sürmez. Harika bir fois gras var, bir de beyaz şarap açacağım.”</p>

  <p class="calibre1" style="text-align: justify;">“O da ne?” dedi.</p>

  <p class="calibre1" style="text-align: justify;">“Fois gras, yani kaz ciğeri” dedim. “Fransa’dan geliyor. İstanbul’daki bazı marketlerde bulmak mümkün. Çok sevilen bir şeydir. Tek başınayken bunu soframa koymam doğru değil. Misafir de gelmiyor.”</p>

  <p class="calibre1" style="text-align: justify;">Pek ilgilenmeyerek omuz silkti, yan odaya geçti. Belki kitaplara göz atmak istemişti.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Tost makinesinde iki dilim ekmek kızartırken, dolaptan Mehmet’in bir seyahatten elleri kolları dolu gelirken getirmiş olduğu fois gras konservesini aldım, açtım. İki tabağa birer parça koydum. Bu arada iyice soğutulmuş şişeden iki kadehe şarap doldurdum. Fois gras’nın yanına incir reçeli eklemeyi de ihmal etmedim. Sonra kızı sofraya çağırdım.</p>

  <p class="calibre1" style="text-align: justify;">Gelip oturdu, önündeki yemeğe ekşi bir suratla baktı. “Bu mu o dediğiniz yiyecek?” diye sordu.</p>

  <p class="calibre1" style="text-align: justify;">“Evet!” dedim.</p>

  <p class="calibre1" style="text-align: justify;">Masadaki incir reçeline baktığını fark ettim. Gözlerinde soru ifadesi vardı, ama herhalde bana sormak istemiyordu. Kaz ciğerinin yanına bu reçelin yakıştığını söyleyip, nasıl yenmesi gerektiği yönünde tavsiyemi anlatmaya başladım. Bir yandan da anlattıklarımı uygulayarak, bıçakla bir parça reçel aldım ve kızarmış ekmeğin üstüne sürdüm. O da bu arada önündeki şarap kadehinden bir yudum içti, yine yüzünü buruşturdu. Hazırladığım dilimi ona uzatırken, çok beğeneceğini iddia ettim. Şüphe ettiğini belli eden bir tavırla aldı ve reçelli dilimi adeta bir süre seyretti. Sonra kuşkuyla ısırdı, bir an tadını anlamaya çalıştı, sonra peçetenin içine tükürdü. “Bu ne be!” dedi. “Kahverengi bozuk tereyağı gibi, iğrenç bir şey. Iııığğ!”</p>

  <p class="calibre1" style="text-align: justify;">Gerçekten midesi bulanmış gibiydi. İstemeden güldüm. Ağzındaki tadı gidermek için bir yudum daha şarap aldı ama onu da beğenmedi.</p>

  <p class="calibre1" style="text-align: justify;">“Bu da gazoz gibi bir şey ya! Şaraba benzemiyor. Siz hep bunları mı yer içersiniz?”</p>

  <p class="calibre1" style="text-align: justify;">“Ne bileyim” dedim. “Millet aklını oynatıyor fois gras yemek için.</p>

  <p class="calibre1" style="text-align: justify;">Hele iyi bir Fransız markasından.”</p>

  <p class="calibre1" style="text-align: justify;">“Aman ne güzel!” dedi. “Afiyet olsun onlara ama iğrenç bir şeymiş.”</p>

  <p class="calibre1" style="text-align: justify;">“Şimdi” dedim, “ne yapayım bilmem ki. Nasıl şeyler yersiniz, evde pek bir şey yok.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Şart değil” dedi. “Peynir ekmek bile olur.”</p>

  <p class="calibre1" style="text-align: justify;">Yine güldüm. Yüzüme tuhaf tuhaf, ne gülüyorsun der gibi baktı.</p>

  <p class="calibre1" style="text-align: justify;">“Bendeki peynirlere de aynı tepkiyi gösterirsiniz” dedim. “Ben size bakkaldan bir şeyler alayım. Sandviç olur mu?”</p>

  <p class="calibre1" style="text-align: justify;">“Olur tabii ama bunlarla vakit kaybetmeyelim” diye sabırsız bir ifadeyle konuştu. “Gazeteye haber geçeceğim. Yemeği filan boş verin de anlatın.”</p>

  <p class="calibre1" style="text-align: justify;">“Yoo” dedim, “sözünüz var. Yemekten sonra anlatırım ama şimdi sizi birkaç dakika yalnız bırakacağım.”</p>

  <p class="calibre1" style="text-align: justify;">Kaşarlı, sucuklu bir sandviç hazırlatmak için bakkala gittim. Ortalığa yaz akşamının ılık yumuşaklığı çökmüştü, dalgaların sesi daha çok duyuluyordu. Bakkala yürürken, oradan geçen balıkçılardan birinin</p>

  <p class="calibre1" style="text-align: justify;">“Yarın fırtına var” dediği çalındı kulağıma. Demek onun için dönüyordu balıkçı tekneleri. Garip bir şey ama fırtınadan önceki akşamlar alabildiğine sakin, ılık ve hoş olurdu. Bu da o akşamlardan biriydi işte.</p>

  <p class="calibre1" style="text-align: justify;">Kır bıyıklı bakkal “Misafiriniz var galiba!” dedi. “Epey bekledi kapıda kızcağız.”</p>

  <p class="calibre1" style="text-align: justify;">“Evet” dedim. “İstanbul’dan gelmiş bir gazeteci. Hani şu cinayet olayı var ya!”</p>

  <p class="calibre1" style="text-align: justify;">Hazırladığı sandvici alırken, o gece için pansiyonun boş olup olmadığını sordum. Tahmin ettiğim gibi boşmuş, kızın gelip orada kalacağını söyledim.</p>

  <p class="calibre1" style="text-align: justify;">Eve dönünce kız sandvici iştahla yedi. “Bunlar güzel şeyler işte”</p>

  <p class="calibre1" style="text-align: justify;">dedi. Sonra, diğer bölümlerden daha geniş olan Cinayet Odası’nda kahve içerken ona Ali’den, Arzu’dan, Svetlana’dan bahsettim.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Svetlana’nın Ali’ye âşık olduğunu nasıl anladığımı sordu.</p>

  <p class="calibre1" style="text-align: justify;">“Bende” dedim, “duygularla ve egoyla çarpılmamış, serinkanlı, duru bir gözlem alışkanlığı var. Belki fark etmişinizdir; her şeyi ve herkesi gözlerim. Birçok insan bunu yapamaz, çünkü aşırı derecede kendi duygularıyla ve egosuyla meşguldür. Başkalarıyla ilgilenemez.”</p>

  <p class="calibre1" style="text-align: justify;">Kızın bana pek inanmadığı belliydi; gözlerinde, “hadi bırak palavrayı da olayın aslına gel” bakışı vardı.</p>

  <p class="calibre1" style="text-align: justify;">“Bana inanmıyorsunuz ama” dedim, “bir deneme yapalım. Mesela sizi de tanımaya başladım.”</p>

  <p class="calibre1" style="text-align: justify;">“Yok yaaa!”</p>

  <p class="calibre1" style="text-align: justify;">Bu meydan okuyan yarı argo tavırlar, etkisini henüz üstünden pek atamadığı üniversite yıllarından kalmış olmalıydı.</p>

  <p class="calibre1" style="text-align: justify;">“Evet!” dedim. “Hani size sevgiliniz var mı demiştim de kızmıştınız, şimdi o soruyu sormam artık, çünkü cevabı biliyorum, sevgiliniz yok.</p>

  <p class="calibre1" style="text-align: justify;">Belki ufak tefek flörtler olmuştur ama ciddi bir sevgiliniz yok.”</p>

  <p class="calibre1" style="text-align: justify;">Şaşkınlıkla kızgınlık arasında bir yerde takılıp kaldığını gördüm. Altdudağı ağlamak üzere olan bir kız çocuğu gibi kıvrıldı.</p>

  <p class="calibre1" style="text-align: justify;">“Bunu anlamak zor değil” diye devam ettim. “Telefon konuş<span style="font-size: 1em;">manızdan anne babanızla oturduğunuzu ve onlara sürekli nerede olduğunuzu rapor ettiğinizi anladım. Ayrıca gazeteden arayanlar dışında telefonunuz çalmıyor, kimseye burada kaldığınızı haber verme ihtiyacı hissetmiyorsunuz. Biraz önce de bir mesaj geldi, açmadınız bile. Demek ki önemli birisinden gelmediğini düşündünüz. Sevgiliniz olsa, durmadan arardı sizi. Belki de buraya gelmeye kalkardı.”</span></p>

  <p class="calibre1" style="text-align: justify;"></p>

  <p class="calibre1" style="text-align: justify;">“Şimdi konu benim özel hayatım mı!” diye kızgın bir ses tonuyla çıkıştı. “Size ne bunlardan? Doğru ya da yanlış demeyeceğim. Hem siz benim neyim oluyorsunuz da bu konulara girme cesaretini buluyorsunuz kendinizde. Belki var, belki yok, belki olmak üzere, belki hiç olmayacak. Size ne? Hayret valla yaaa!”</p>

  <p class="calibre1" style="text-align: justify;">“Neyse” dedim, “ben sözümü yerine getireyim, size Alilerin evini anlatayım.”</p>

  <p class="calibre1" style="text-align: justify;">“Svetlana’yı?”</p>

  <p class="calibre1" style="text-align: justify;">“Evet Svetlana’yı” dedim. “Zaten kızgınlıkla çekip gitmeseydiniz bunu anlatacaktım size.”</p>

  <h2 class="calibre1" id="sigil_toc_id_6" style="text-align: justify;"><i class="calibre2">5.Aldatanlar, aldatılanlar ve cinayet gecesi</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">“Geçen sefer de söylemiştim, Svetlana iyi eğitim almış, aşk acısı yüzünden kendine yeni bir hayat kurmayı hayal eden güzel bir kadın.</p>

  <p class="calibre1" style="text-align: justify;">Hayatını çok zor yollardan kazanıyor. Yaşlı hastaların altına sürgü sürmek, temizlemek kolay iş mi? Erkek hastaların ördek denilen çiş</p>

  <p class="calibre1" style="text-align: justify;">yapma araçlarını kullanmalarını sağlamak falan.”</p>

  <p class="calibre1" style="text-align: justify;">“Konumuzla ilgili kısımları anlatmanızı tercih ederim” dedi.</p>

  <p class="calibre1" style="text-align: justify;">“Hayır” dedim, “konudan sapmıyorum. Tam can alıcı noktaya</p>

  <p class="calibre1" style="text-align: justify;">geliyorum, dinleyin siz... Derken bu eğitimli, güzel kızın yolu Podima’ya düşüyor ve şirket onu Alilerin evine yerleştiriyor.”</p>

  <p class="calibre1" style="text-align: justify;">Sonra dedim ki:</p>

  <p class="calibre1" style="text-align: justify;">Evde kültürlü, yaratıcı bir sanatçıyla, kendisinden çok genç, güzel ama şımarık bir kadın yaşamakta. Svetlana Ali’yle edebiyat, siyaset, hayat, resim konularında konuşabiliyor ama Arzu’yu son derece kafasız, cahil ve yaşadığı o mutlu hayatı hak etmeyen biri olarak görüyor.</p>

  <p class="calibre1" style="text-align: justify;">Zengin bir koca kapmış olmaktan başka hiçbir marifeti ve kültürü olmayan, değersiz biri. Üstelik evde çalışan personele karşı kaba, Svetlana’yı da arada bir onur kırıcı biçimde azarlıyor. Svetlana ise onun bebeğine bakmak zorunda. Zaman zaman böyle bir evi, böyle bir kocayı ve o sevimli bebeği kendisinin hak ettiğini, buna Arzu’dan daha çok hakkı olduğunu düşünüyor. Onu kuş beyinli bir kadın yüzünden terk eden erkek arkadaşı geliyor aklına sık sık. Giderek kadını bir engel olarak görmeye başlıyor. Üstelik Arzu’nun sık sık ortadan kaybolduğunun, yani Ali’yi aldattığının da farkında.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Aslında bu kadar küçük bir yerde hiçbir şey gizli kalamayacağı için Ali de biliyor durumu. Arzu’nun ortadan kaybolduğu bir gün aralarında bir yakınlaşma oluyor ve Ali, Svetlana ile kendi yataklarında sevişiyor.</p>

  <p class="calibre1" style="text-align: justify;">Bu sevişmede Svetlana’nın çekiciliği kadar, aldatılan kocanın intikam alma isteğinin de payı olmalı.</p>

  <p class="calibre1" style="text-align: justify;">O günden sonra işler daha da çığırından çıkıyor. Ali’nin kendisine âşık olduğunu sanan Svetlana, eğer Arzu ortadan kalkarsa, hayalini kurduğu hayata bir çırpıda kavuşacağına inanıyor. Güzel bir evi, onu seven iyi bir kocası ve bir oğlu olacak. Çok sevdiği Emir’i kendi çocuğu olarak büyütecek. Tek şart, Arzu’nun ortadan kalkması.</p>

  <p class="calibre1" style="text-align: justify;">Arzu’ya duyduğu öfke günden güne büyüyor, zehirli bir sarmaşık gibi bütün benliğini sarıyor. Artık hayatta tek amacı var; bu kadından kurtulmak.</p>

  <p class="calibre1" style="text-align: justify;">O davet gecesini de, çocuğun odasında, eğlenen insanların seslerini ve Arzu’nun her yerden duyulan şen şakrak kahkahalarını dinleyerek geçiriyor. Sonra bir sessizlik oluyor, evin boşaldığını anlıyor. Bebeğin uyumasından yararlanarak bir dakikalığına odadan ayrılıyor, alt kata inip mutfaktan bir bardak süt almak istiyor ama salona indiğinde sarhoş</p>

  <p class="calibre1" style="text-align: justify;">durumda, merdiven tırabzanına tutunmuş Arzu’yla karşılaşıyor, elinde bir şampanya kadehi var. Arzu, sarhoşluğun verdiği peltek bir konuşmayla Svetlana’ya çıkışıyor. Niye odayı terk ettiğini, çocuğunu niye tek başına bıraktığını soruyor. Svetlana, Emir’in mışıl mışıl uyuduğunu, sadece bir dakikalığına süt almak için mutfağa gittiğini anlatmaya çalışıyor ama Arzu çileden çıkıyor. Haddini bilmesini söylüyor ona, evin hanımı konuşunca itiraz edilmez diyor. Sana ceza veriyorum, süt filan yok, derhal çık yukarıya, diye bağırıyor.</p>

  <p class="calibre1" style="text-align: justify;">Svetlana küçümseyen bir edayla; sarhoşsunuz, ne dediğinizi bilmiyorsunuz, diyor, sonra kararlı adımlarla mutfağa gidiyor. Ama Arzu’nun onu rahat bırakmaya niyeti yok. Mutfağa geliyor peşinden. Sana emrediyorum, derhal o sütü bırakıp yukarı çıkacaksın diye, ayağını yere</p>

  <p class="calibre1" style="text-align: justify;">vura vura bağırıyor. Svetlana susuyor, onu duymamış gibi sütünü içiyor. Bunun üzerine Arzu iyice çileden çıkıyor. Zaten biliyorum senin ne şıllık bir orospu olduğunu, kocama kuyruk salladığını diyor. Hemen bu evi terk et, sabahı falan beklemek yok, topla pılını pırtını hemen defol, senin gibi yüz tane hizmetçi bulurum ben, hem de namuslu olanlarından, senin gibi şıllıklardan değil.</p>

  <p class="calibre1" style="text-align: justify;">Svetlana çekmeceyi açıp ekmek bıçağını alıyor, hiçbir şey</p>

  <p class="calibre1" style="text-align: justify;">söylemeden ona doğru yürüyor. Birden sesi kesiliyor Arzu’nun.</p>

  <p class="calibre1" style="text-align: justify;">Korkulu gözlerle bakarken, Svetlana’nın güçlü tokadıyla kendini yerde buluyor. Sonra doğrulup panik içinde üst kata doğru kaçmaya çalışıyor.</p>

  <p class="calibre1" style="text-align: justify;">Svetlana merdivenin ilk basamaklarında yakalıyor onu. Saçlarını kavrıyor, sonra bıçağı Arzu’nun vücuduna sokup çıkarmaya başlıyor.</p>

  <p class="calibre1" style="text-align: justify;">Beş, on, yirmi kere, farkında değil. Kan mermer zemine doğru süzülüyor.</p>

  <p class="calibre1" style="text-align: justify;">Hemşirelik tecrübesiyle Arzu’nun kesin olarak öldüğünü anlayan Svetlana bıçağı alıp odaya çıkıyor, kan izlerine basmamaya dikkat ediyor. Odada bıçağı derin bir uykuda olan Emir’in yatağının altına yerleştiriyor, sonra banyoya girip acele bir duş yapıyor, üzerinde Arzu’nun saçı ya da tırnaklarının arasında deri parçaları kalmamasına dikkat ediyor. Bir süre sonra çığlıklar duyunca iniyor aşağıya, çok şaşırmış, dehşete kapılmış gibi yapıyor. Bıçağı da ertesi gün götürüp ormana gömüyor. Ne oldu, niye bu kadar şaşırdınız?</p>

  <p class="calibre1" style="text-align: justify;">İçtenlikle yanıt verdi dinleyicim. “İlginç... Gerçekten ilginç. Siz de öyle bir anlatıyorsunuz ki film izler gibi oluyorum.”</p>

  <p class="calibre1" style="text-align: justify;">“Yok canım...” dedim. “Teşekkür ederim... Sıradan bir şekilde anlattım işte.”</p>

  <p class="calibre1" style="text-align: justify;">“Güzel anlatıyorsunuz da aklıma takılan bir şeyler var” dedi. Bütün bunları, bir köşeye saklanıp da izlemiş gibi nasıl bildiğimi sordu.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Tabii ki öyle bir şey yapmadığımı söyledim.</p>

  <p class="calibre1" style="text-align: justify;">“Ama sanki oradaymış gibi anlatıyorsunuz” dedi.</p>

  <p class="calibre1" style="text-align: justify;">“Evet ama” dedim, “aslında sadece tahmin ettiklerim bunlar. Yani, aslında Svetlana’nın birkaç kez Arzu’ya nasıl bir nefretle baktığını görmüştüm, Ali’yle yakınlaşmalarının işaretlerini yakalamıştım, bunların üzerine kurguladım hikâyeyi.”</p>

  <p class="calibre1" style="text-align: justify;">“Ne!” diye bir çığlık attı. “Kurguladınız mı?”</p>

  <p class="calibre1" style="text-align: justify;">“Evet” dedim, “kurguladım, ne olmuş!”</p>

  <p class="calibre1" style="text-align: justify;">“Yani deminden beri anlattıklarınız gerçek değil miydi?”</p>

  <p class="calibre1" style="text-align: justify;">“Gerçek, hem de nasıl gerçek! Kurgunun hayattan daha gerçek olduğunu, daha doğrusu gerçeği anlamanın tek yolu olduğunu bilmiyor musunuz?”</p>

  <p class="calibre1" style="text-align: justify;">Bilmiyormuş tabii ki!</p>

  <p class="calibre1" style="text-align: justify;">“Bil o zaman bebeğim” dedim.</p>

  <p class="calibre1" style="text-align: justify;">“Bebeğim derken...” diye sertçe sordu.</p>

  <p class="calibre1" style="text-align: justify;">“İşte öyle çıktı ağzımdan” dedim. “Genellikle benden genç olanlara böyle seslenirim, aldırmayın siz. Ama bu hikâye gazetede nasıl iş yapar onu düşünsenize.”</p>

  <p class="calibre1" style="text-align: justify;">Böyle demem üzerine, aklına güzel bir şey gelmiş gibi canlandı. Yerinde oturamaz oldu.</p>

  <p class="calibre1" style="text-align: justify;">“Durun” dedim, “o kadar heyecanlanmayın. Az önce gerçek değil diye kaygılanıyordunuz ya!”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Offf... Karar verin artık! Neresi gerçek, neresi uydurma bunların?</p>

  <p class="calibre1" style="text-align: justify;">Bir gerçek diyorsunuz, bir kurgu!”</p>

  <p class="calibre1" style="text-align: justify;">“Svetlana’nın yaşadıklarına veya bu köydeki olaylara bire bir karşılık gelmeyebilir” dedim. “Ama sonuçta insanlık halleri açısından gerçek demek istiyorum.”</p>

  <p class="calibre1" style="text-align: justify;">Yüzünde oluşan hayal kırıklığını görünce devam ettim: “Üstelik tamamen uydurma da değil. Bazı gerçek durumlara dayanıyor.”</p>

  <p class="calibre1" style="text-align: justify;">“İyi de, ben bu anlattıklarınızı haber olarak nasıl kullanırım?” diye sordu.</p>

  <p class="calibre1" style="text-align: justify;">“Orasını ben bilemem” dedim. “Ama Svetlana’nın tutuklandığı ger<span style="font-size: 1em;">çek. İşte bu da arka plan hikâyesi. Daha ne istiyorsunuz? Gazetelerde çıkan her haber gerçeği mi yansıtıyor?”</span></p>

  <p class="calibre1" style="text-align: justify;">Tekrar neşelendi. “Millet çıldıracak!”</p>

  <p class="calibre1" style="text-align: justify;">“Şimdi o kahverengi tereyağına benzeyen iğrenç şeyi yedirmemi affettirebildim mi?” dedim.</p>

  <p class="calibre1" style="text-align: justify;">Yarım ağız gülerek yanıtladı: “Biraz!”</p>

  <p class="calibre1" style="text-align: justify;">“İyi öyleyse” dedim. “Anlaştık.”</p>

  <p class="calibre1" style="text-align: justify;">“Daha kaliteli şeyler alsanıza” dedi gülümseyerek. “Anlaşılan para sıkıntınız yok.”</p>

  <p class="calibre1" style="text-align: justify;">Planlı harcamasam para sıkıntımın olacağını, şirketten aldığım ikramiyenin ve emekli maaşımın hep kitaplara gittiğini, tükürdüğü fois gras’yı kendi paramla alamayacağımı anlatmadım.</p>

  <p class="calibre1" style="text-align: justify;">“Olur” dedim, “bundan sonra öyle yaparım. Zaten bunları da geçen gelişinde Mehmet getirmişti. Herhalde oralarda daha ucuz!”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Oralarda derken...”</p>

  <p class="calibre1" style="text-align: justify;">“Yurtdışında demek istiyorum. Burada ithal mallara vergi bindiriyorlar ya.”</p>

  <p class="calibre1" style="text-align: justify;">“Durmadan bu esrarengiz kardeşinizi düşünüyorum” dedi, yine biraz hınzırca bakarak. “Niye saklıyorsunuz onu?”</p>

  <p class="calibre1" style="text-align: justify;">“Hayır, saklamıyorum” dedim.</p>

  <p class="calibre1" style="text-align: justify;">“Saklıyorsunuz!” dedi yine çokbilmiş bir tavırla. “Hatta belki de bu evde, odalardan birinde ama onu bana göstermeye çekiniyorsunuz!”</p>

  <p class="calibre1" style="text-align: justify;">“Nereden çıkarıyorsunuz! Hem neden yapayım böyle bir şeyi?”</p>

  <p class="calibre1" style="text-align: justify;">“Bilmem, belki sakat, belki ruhsal bir hastalığı var...” Sözlerine devam etmekte tereddüt ediyordu. “Hatta belki de...”</p>

  <p class="calibre1" style="text-align: justify;">“Belki de ne?”</p>

  <p class="calibre1" style="text-align: justify;">“Arzu Kahraman cinayetiyle ilgisi var.”</p>

  <p class="calibre1" style="text-align: justify;">Güldüm. Bunun saçma bir tahmin olduğunu söyledim.</p>

  <p class="calibre1" style="text-align: justify;">“İyi ama niye her Mehmet sözü geçtiğinde heyecanlanıyorsunuz?”</p>

  <p class="calibre1" style="text-align: justify;">diye sordu. Yanıt alamayınca devam etti: “Hem, onunla ilgili bir şey anlatmaktan sizi alıkoyan şey ne? Herkesten söz ediyorsunuz da niye kardeşinizi anlatamıyorsunuz?”</p>

  <p class="calibre1" style="text-align: justify;">“Söyleyemem!” dedim. “İzin verin bu da benim sırrım olarak kalsın.”</p>

  <p class="calibre1" style="text-align: justify;">Akşam böylece bitti. Bahçede onu uğurlarken bir daha görmeyeceğimi düşünüyordum. Sabah İstanbul’a gidecek ve cinayet hikâyesi de kapandığına göre bir daha buralara gelmeyecekti. Böylesi daha iyi oldu diye aklımdan geçirdim. Zor bir kızdı bu.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Ferforje bahçe kapısından çıkmadan önce, hırıl hırıl soluyup kuyruk sallamakta olan Kerberos’a baktı.</p>

  <p class="calibre1" style="text-align: justify;">“Tek başı var ama adını aldığı Kerberos kadar ürkütücü” dedi.</p>

  <p class="calibre1" style="text-align: justify;">“Nihayet Kerberos’un ne olduğunu öğrenmişsiniz” dedim.</p>

  <p class="calibre1" style="text-align: justify;">Hafifçe gülümseyerek telefonunu salladı.</p>

  <p class="calibre1" style="text-align: justify;">“Google sağ olsun!”</p>

  <p class="calibre1" style="text-align: justify;">Sonra karşıda ışığı yanmakta olan bakkala doğru yürüyüp gitti.</p>

  <h2 class="calibre1" id="sigil_toc_id_7" style="text-align: justify;"><i class="calibre2">6.Fırtına, genç savcının çarpık kravatı ve tuhaf bir duvar</i></h2>

  <p class="calibre1" style="text-align: justify;">Ertesi sabah mor tavşanların koşturmaları, vızz vızz diye oradan oraya gidip gelmeleri epey oyaladı beni. Nasıl da hızlıydılar öyle! Uyanıktım ama onları seyretmek için gözlerimi açmıyordum. Bir yandan da kepenklere vuran rüzgârı, sahilden gelen dalga seslerini duyuyordum. Arada bir gök gürültüleri de cabası. Dışarıda fırtına olduğu belliydi ama aldırmıyordum, bana bir zararı yoktu.</p>

  <p class="calibre1" style="text-align: justify;">Anahtarıyla kapıyı açıp içeri giren Hatice Hanım kalkmak zorunda bıraktı beni. Çünkü hemen alt kattan sesi gelmeye başladı: “Aman aman, gök delinmiş sanki, buraya kadar zor geldim. Gördün mü, Arzu Hanım’ın kanını yıkıyor zahir.”</p>

  <p class="calibre1" style="text-align: justify;">Gözümü açıp dışarısının sıcaklığını gösteren alete baktım: 17 dereceye düşmüş, Karadeniz havası işte, bir gün öyle bir gün böyle. Kalktım, 15-20 derece arası bölümden bir giysi alıp üstüme geçirdim.</p>

  <p class="calibre1" style="text-align: justify;">“Birazdan ineceğim!” diye seslendim alt kattaki Hatice Hanım’a.</p>

  <p class="calibre1" style="text-align: justify;">“Sen kahveyi ve kurabiyeyi hazırla.”</p>

  <p class="calibre1" style="text-align: justify;">Her zaman yaptığı gibi önce mutfağa girdiğini ve oraları temizlemeye başladığını duyuyordum. Kızın içine kaz ciğeri tükürdüğü peçeteyi bulunca ne yapacaktı acaba? Çünkü olduğu gibi masada kalmıştı, hiçbir şeye dokunmamıştım. Büyük bir ihtimalle o da kahverengi, pis bir şey zanneder diye aklımdan geçirdim.</p>

  <p class="calibre1" style="text-align: justify;">Hazırlanmak, tıraş ve duş, yirmi dakikamı aldı. Sonra mutfağa gittim, kahvem ve kurabiyem hazırdı. Hatice Hanım da konuşmaya hazırdı elbette: “Aman Ahmet Beeeey! Ne diyorsun bu işlere? Bizim buralarda hiç böyle şeyler olmazdı ama ne olduysa artık... Yalnız o tazeye canım</p>

  <p class="calibre1" style="text-align: justify;">yandı, pek de güzeldi doğrusu. Hele o kediyi duyunca çok fena oldum.”</p>

  <p class="calibre1" style="text-align: justify;">Hangi kediden söz ettiğini sordum.</p>

  <p class="calibre1" style="text-align: justify;">“Aaa, duymadınız mı?” dedi. “Hani Arzu Hanım’ın bembeyaz kedisi vardı ya hiç kucağından indirmediği, pek şımarttığı.”</p>

  <p class="calibre1" style="text-align: justify;">Devam etmesini işaret ettim.</p>

  <p class="calibre1" style="text-align: justify;">“Ali Bey eve geldiğinde Arzu Hanım’ı kanlar içinde bulmuş ya, kıpkırmızı kanı hep beyaz mermere yayılmış; o kedi de kanı yalamıyor muymuş öyle şapır şupur. Burnu falan hep kan olmuş. Ayy duyunca içim fena oldu, sahibinin kanını yalıyor.”</p>

  <p class="calibre1" style="text-align: justify;">Her zamanki gibi anlatıyor da anlatıyordu kadın. Kediden sonra Svetlana’ya geçti: “O Bulgar gâvurunu hiç tutmadıydı gözüm zaten. Bulgar kâfiri zalim olur. Bizimkiler oradan göçmüş ya anlatır dururlardı Bulgar kâfirinin neler yaptığını. Bunlar çok zalim olur, çooook!”</p>

  <p class="calibre1" style="text-align: justify;">Benim hiç cevap vermeme, hı-hı dememe, bir ses çıkarmama veya kafa sallamama falan gerek yoktu. Buraya mübadeleyle gelen köylülerin yabancılara düşman olduğunu biliyordum. Hatice Hanım bir yandan iş yaparken bir yandan anlatıyordu. Her zamanki haliydi.</p>

  <p class="calibre1" style="text-align: justify;">Dışarıda uluyan fırtınaya başka bir ulumanın daha karıştığını duydum. Kerberos’un sesiydi: “Dikkatli ol, düşman kapında.”</p>

  <p class="calibre1" style="text-align: justify;">Derken kapı zili çaldı. Hatice Hanım’ın soru dolu bakışlarını görünce</p>

  <p class="calibre1" style="text-align: justify;">“Aç bakalım kimmiş gelen?” dedim. Kadın hızlı adımlarla çıktı mutfaktan, hemen peşinden ise sesi geldi: “Jandarma gelmiş, sizi savcı bey çağırıyormuş.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Mutfaktan çıkıp kapıya gittiğimde, bir jandarma onbaşısı ve bir erin beklediğini gördüm. Saygılı bir biçimde savcı beyin ifademi almak üzere beklediğini söylediler.</p>

  <p class="calibre1" style="text-align: justify;">“Tamam” dedim. “İzninizle giyinip geleyim. Yalnız benim doktor raporum var, dokunmayacaksınız, koluma girmeyeceksiniz, kelepçe takmayacaksınız. Tamam mı?”</p>

  <p class="calibre1" style="text-align: justify;">Beni zaten köyden tanıyan onbaşı “Tamam” dedi, “dokunmayız.”</p>

  <p class="calibre1" style="text-align: justify;">Yüzlerine alaycı bir gülümseme yerleştiği gözümden kaçmadı. Zaten sana kim dokunmak ister ki gibilerinden.</p>

  <p class="calibre1" style="text-align: justify;">Üst kata çıkıp hava durumuna uygun giysiler seçtim: Gri bir pantolon, mavi bir gömlek ve lacivert bir blazer. Savcının üzerinde iyi bir izlenim bırakmak için beyaz puanları olan lacivert bir kravat takmaya karar verdim. Son olarak banyoya girip, şakaklardan başlayarak hafiften kırlaşmış saçlarıma Necip Bey briyantini sürdüm ve dikkatlice taradım. Kırk yılda bir kullandığım tıraş losyonunu sadece iki kez püskürterek işimi bitirdim. Artık sorgucularımla karşılaşmaya hazırdım. Görünüşüme ve giydiklerime bakıp efendi bir insan olduğuma, suç işleyemeyeceğime hükmedecekler ve kitaplarımdan ayrılmak zorunda kalacağım bir zaman kaybı yaratmayacaklardı bana.</p>

  <p class="calibre1" style="text-align: justify;">Aşağı inip Hatice Hanım’a işlerini tamamlayınca çıkmasını söyledim.</p>

  <p class="calibre1" style="text-align: justify;">Akşamüstü oğlunun geleceğini hatırlattı.</p>

  <p class="calibre1" style="text-align: justify;">“İstersen onu başka güne bırakalım” dedim. “Baksana bugün çok karışık.”</p>

  <p class="calibre1" style="text-align: justify;">Kapı girişindeki şemsiyemi alıp jandarmalarla birlikte yağmurlu havaya çıktık. Şemsiyeyi onları da koruyacak şekilde tutmak için uzattım ama istemez dediler. Bir gün önce gördüğüm jandarma pikabı bahçe kapısının önünde durmaktaydı. Jandarma, daha önce telefonuma SMS göndererek ifadeye çağırdıklarını ama cevap vermediğimi</p>

  <p class="calibre1" style="text-align: justify;">söyledi. Bu yüzden beni almaya gelmişler. Onlara, telefonuma hiç bakmadığımı söyledim. Eğer mesajı görseydim elbette gelirdim.</p>

  <p class="calibre1" style="text-align: justify;">“Nereye gideceğiz?” diye sorduğumda, köyün bağlı olduğu ilçenin adını verdiler. Demek biraz yolumuz vardı. Bu arada Kerberos zincirini koparmak ister gibi çırpınıyor, havlıyor, “Beni bağlamasaydın, seni böyle götüremezlerdi” diyordu.</p>

  <p class="calibre1" style="text-align: justify;">Pikabın arkasına oturttular beni. Doğrusu bu kılık kıyafetimle pek tuhaf kaçtığımın farkındaydım orada ama yapacak bir şey yoktu.</p>

  <p class="calibre1" style="text-align: justify;">Deniz çamur rengine kesmişti. Deniz göğün rengini yansıtır dedikleri doğru, gök gri olduğu zaman su da çamurlaşıyor. Bir gün önce nasıl da maviydi oysa. Böylece yağmur altında, ormanların arasından, bozuk yollardan tangır tungur ilerleyerek ilçeye vardık.</p>

  <p class="calibre1" style="text-align: justify;">Pembe renkli, üstünde Adalet Sarayı yazan binaya götürüp savcının karşısına çıkardılar beni. Savcı genç bir adamdı, ince bıyıkları vardı ve yüzünden yorgunluk akıyordu. Kahverengi takım elbisesi buruşuk, gömleğinin sivri yakaları yukarı doğru kıvrılmış, alacalı bir kravat takmıştı, ama o da çarpılmıştı, eğri duruyordu. Bu durum komik geldi bana nedense, istemeden gülümsediğimi fark ettim. İşin kötüsü savcı da fark edip neye güldüğümü sordu.</p>

  <p class="calibre1" style="text-align: justify;">“Hiçbir şeye” dedim.</p>

  <p class="calibre1" style="text-align: justify;">Bu takım elbise öyle bir merettir ki temizi, ütülüsü ve kalitelisi insanı çok şık gösterir, kalitesizi, buruşuğu da tam tersi bir etki yapar. Savcı beyde de aynen bu etkiyi yapıyordu işte. Buruşuk gömleğinin kolları da uzun olmalıydı ki, manşetleri ellerinin yarısına kadar iniyordu.</p>

  <p class="calibre1" style="text-align: justify;">Nedense savcı bey bana tam olarak adlandıramadığım şeyler</p>

  <p class="calibre1" style="text-align: justify;">çağrıştırıyordu: Başka bir zamana ait nefret ve intikam duygusuyla bakan bir çift göz, buz gibi bir oda, insanlıktan çıkmış bir siluet...</p>

  <p class="calibre1" style="text-align: justify;"></p>

  <p class="calibre1" style="text-align: justify;">Aslında ne savcı beyin gözümde canlanan imgelerle ilgisi vardı, ne de bu odanın. Görüntüler geldiği gibi gitti.</p>

  <p class="calibre1" style="text-align: justify;">Arkasında bordo renkli bir kumaş pano vardı. Üstünde bir Atatürk resmi asılıydı. Atatürk bıyıklarını kesmeden önce çekilmiş, profilden bir resim; sonradan renklendirilmiş olanlardan. Savcı bey maun masasının önündeki iki sandalyeden birini işaret etti, oturdum. Önce kimlik bilgilerimi kâtibeye yazdırdı. Sonra bana dönüp o gece evden ne zaman çıktığımı sordu.</p>

  <p class="calibre1" style="text-align: justify;">“Herkes dağılırken” diye cevap verdim.</p>

  <p class="calibre1" style="text-align: justify;">“Yani ayrıldığınızı gören oldu mu?”</p>

  <p class="calibre1" style="text-align: justify;">“Bilmiyorum, Ali arabasına binmişti, misafirleri de öyle.”</p>

  <p class="calibre1" style="text-align: justify;">“Siz de öylece çıkıp gittiniz, öyle mi?”</p>

  <p class="calibre1" style="text-align: justify;">“Evet.”</p>

  <p class="calibre1" style="text-align: justify;">“Kimseyle vedalaştınız mı?”</p>

  <p class="calibre1" style="text-align: justify;">“Hayır.”</p>

  <p class="calibre1" style="text-align: justify;">“Neden?”</p>

  <p class="calibre1" style="text-align: justify;">“Öyle bir âdetim yoktur.”</p>

  <p class="calibre1" style="text-align: justify;">Savcının bana biraz gıcık olduğunu anlayabiliyordum. Galiba kılık kıyafetim, odaya yayılan tıraş losyonumun kokusu buraya uygun kaçmamış, iyi bir izlenim bırakmak yerine tam tersi etki yapmıştı.</p>

  <p class="calibre1" style="text-align: justify;">Savcı birkaç soru daha sordu ama bunlara bir anlam veremedim. Svetlana tutuklanmamış mıydı? O zaman soruşturma niye devam etsindi ki?</p>

  <p class="calibre1" style="text-align: justify;"></p>

  <p class="calibre1" style="text-align: justify;">O sırada kapı açıldı ve içeriye Ali girdi. “Savcı Bey” diyordu, “ben artık gidebilir miyim?” Perişan bir hali vardı Ali’nin; yorgundu, gözleri şişmişti. Beni fark edince acı dolu bir sesle, “Ah be Ahmet, ah be kardeşim” diye bana doğru yürüdü. Kollarını kaldırıp sarılmak istiyor gibiydi. Belki de niyeti omzuma kapanıp ağlamaktı.</p>

  <p class="calibre1" style="text-align: justify;">İstemsiz bir şekilde iki elimi kaldırıp onu engelledim. Ali huyumu bildiği halde şaşırıp kaldı, yüzünde ağlamaklı bir ifade belirdi. Savcı bey ikimizi de dikkatle süzüyordu. Ali öylece beklerken savcı bana</p>

  <p class="calibre1" style="text-align: justify;">“Cinayeti nereden öğrendiniz?” diye sordu.</p>

  <p class="calibre1" style="text-align: justify;">“Evimde çalışan Hatice Hanım’dan” dedim.</p>

  <p class="calibre1" style="text-align: justify;">“Peki, sonra ne yaptınız? O eve gittiniz mi?”</p>

  <p class="calibre1" style="text-align: justify;">“Yooo!”</p>

  <p class="calibre1" style="text-align: justify;">“Neden?”</p>

  <p class="calibre1" style="text-align: justify;">“Orada ne yapacaktım ki?”</p>

  <p class="calibre1" style="text-align: justify;">“Ali Bey’i aramadınız mı? Başsağlığı dilemek için falan!”</p>

  <p class="calibre1" style="text-align: justify;">“Hayır!”</p>

  <p class="calibre1" style="text-align: justify;">Bu arada Ali, savcıya “Sonra gelirim Savcı Bey” diyerek çıkıp gitti.</p>

  <p class="calibre1" style="text-align: justify;">“Başın sağ olsun Ali!” dedim. Bana hiç bakmadı, çok kızdığı belliydi.</p>

  <p class="calibre1" style="text-align: justify;">Savcı sorgusuna devam etti: “Arzu Hanım’ı tanır mıydınız?”</p>

  <p class="calibre1" style="text-align: justify;">“Evet!”</p>

  <p class="calibre1" style="text-align: justify;">“Bazen size gelirmiş doğru mu?”</p>

  <p class="calibre1" style="text-align: justify;">“Doğru.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“Niçin?”</p>

  <p class="calibre1" style="text-align: justify;">“Hiç, biraz laflamak için herhalde.”</p>

  <p class="calibre1" style="text-align: justify;">“Aranızda bir şey var mıydı?”</p>

  <p class="calibre1" style="text-align: justify;">“Ne gibi?” diyerek sorusuna başka bir soruyla karşılık verdim. Sonra</p>

  <p class="calibre1" style="text-align: justify;">“Anladım” diye devam ettim. “Kadın erkek ilişkileri anlamında soruyorsunuz değil mi? Yoktu, hayır o tarz bir ilişkimiz yoktu.”</p>

  <p class="calibre1" style="text-align: justify;">Önündeki kâğıtlara bakarak bir şeyler aradı. Sonunda istediği ifadeyi buldu, bir süre okudu ve “Görenler öyle demiyor ama” dedi, kuşkulandığını belli eder bir biçimde. “Bazen sizin eve gelip birkaç saat kalırmış, sonra da saçı başı dağınık vaziyette çıkarmış oradan.”</p>

  <p class="calibre1" style="text-align: justify;">Aldırmaz bir şekilde gülmem üzerine, savcı ikide bir gülüp</p>

  <p class="calibre1" style="text-align: justify;">durmamam için sertçe uyardı: “Burada bir cinayet soruşturması yapıyoruz” dedi.</p>

  <p class="calibre1" style="text-align: justify;">“Özür dilerim” dedim. “Saçı başı dağınık çıkarmış dediniz de, o kır bıyıklı bakkalın fantezisi bu.”</p>

  <p class="calibre1" style="text-align: justify;">Savcı biraz tereddüt ettikten sonra turuncu bir dosya uzattı. Açıp baktım: Jandarmanın çektiği olay yeri fotoğrafları vardı içinde. Arzu kırmızı elbisesiyle, başı üst tarafta olmak üzere merdivenlere serilmiş, eteği sıyrılmış, bacakları çarpık duruyordu. Ayakkabılarından biri fırlamıştı. Sanki o kırmızı elbisesinin boyası akıyormuş gibi vücudunun çeşitli yerlerinden kırmızılıklar yayılmıştı etrafa. Ben resimlere bakarken savcı da dikkatle beni süzüyormuş, sonradan farkına vardım.</p>

  <p class="calibre1" style="text-align: justify;">Dosyayı verip teşekkür ettim.</p>

  <p class="calibre1" style="text-align: justify;">Sonunda kâtibeye döndü, “Yaz kızım” dedi.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Bir sürü formalite cümlesi söyledi ama beni ilgilendiren kısmı pek hoş değildi: “Cinayet saatinde nerede olduğunu ispat edemediği, şahit gösteremediği cihetiyle, ayrıca davranışlarındaki ve cevaplarındaki tutarsızlıklar sebebiyle soruşturmanın derinleştirilmesine ve sanığın delilleri karartma ve kaçma şüphesine karşı gözaltına alınarak tutuklanması talebiyle mahkemeye sevkine...”</p>

  <p class="calibre1" style="text-align: justify;">Sonra bir sessizlik meydana geldi. Ne yapmam gerektiğini bilemiyordum ama sanırım kalkmam gerekiyordu. Ayağa kalkıp beklemeye başladım. Savcı herhalde itiraz edeceğimi sanıyordu, etmediğimi görünce şaşırdı. Unuttuğu bir işi hatırlamış gibi zile bastı, sonra jandarmalar alıp götürdü beni.</p>

  <p class="calibre1" style="text-align: justify;">Binanın alt katına indirdiler, nemli karanlık bir odaya sokup kapıyı üstümden kilitlediler. Saatlerce oturdum orada. Yanıma keşke bir kitap alsaydım diye düşünüp durdum. Sonra tuhaf bir şey oldu: Sanki karşımdaki duvar bana bir şey anlatmaya, bir şey hatırlatmaya çalışıyor gibi geldi. Dikkatle bakıyordum; boyası yer yer kirlenmiş, nemle lekelenmiş, daha önce görmediğim, diğer duvarlara benzeyen gri bir duvardı. Başka hiçbir şey değildi ama niye böyle oluyordu, bir anlam veremiyordum. Gözlerimi başka yere çevirdim ama o duvar yine bana bakıyordu. Bu durumdan kurtulmak için kendi kendime bir oyun oynamaya başladım; cezaevinde yatmış olan edebiyat karakterlerini gözümün önüne getirmeye çalıştım. Ranzanın bir ucuna Meursault’yu oturttum, onun yanına, aralarında Fransızca konuşsunlar diye Jean Valjean’ı yerleştirdim. Biraz ötede Katyuşa ile Raskolnikov fısıl fısıl Rusça konuşuyorlardı, herhalde Nehludov’un ziyaretinden söz ediyorlardı. Keşanlı Ali duvarın dibine ilişmişti, Dr. B ise zihninden satranç oynuyordu.</p>

  <p class="calibre1" style="text-align: justify;">Derken epeyce zaman geçti. Gardiyanlar beni odadan çıkarıp iki kat yukarıya götürdüler. Nöbetçi mahkemenin karşısına çıkarılınca, hâkimlerin savcıdan daha yaşlı olduğu dikkatimi çekti. Yine aynı</p>

  <p class="calibre1" style="text-align: justify;">soruları sordular, ben de yine aynı cevapları verdim. Beni bir süre daha beklettikten sonra serbest bıraktılar.</p>

  <p class="calibre1" style="text-align: justify;">Adliyeden dışarı çıktığımda akşam karanlığı çöküyordu etrafa.</p>

  <p class="calibre1" style="text-align: justify;">Dükkânların ampulleri yanıyordu. Bir taksi durağına gidip Podima’ya doğru yola çıktım. Dönüş yolunda, o gün yaşadığım her şey siliniyormuş gibi geldi bana. Unutuyordum. Tam unutmak denemezdi buna, unutuyormuş gibi oluyordum. Sadece o duvarı düşünüyordum. Yolda bizden başka hiçbir otomobil yoktu. Asfalt yer yer çökmüştü, çukurlara yağmur suyu dolmuştu, bata çıka gidiyorduk.</p>

  <p class="calibre1" style="text-align: justify;">Eve geldiğimde Kerberos sevinçle havlamaya başladı. “Biraz yoruldum” dedim ona. “Kusura bakma seni yürüyüşe çıkaramayacağım, onun yerine zincirini çözeyim... Tamam mı, anlaştık mı?” Bizimki durur mu; anında havalarda.</p>

  <h2 class="calibre1" id="sigil_toc_id_8" style="text-align: justify;"><i class="calibre2">7.Başsağlığı ziyareti, burnu kanlı kedi <span style="font-size: 1em;">Eve girince duşun altına girip kaynar suyla uzun uzun yıkandım.</span></i></h2>

  <p class="calibre1" style="text-align: justify;">Buzdolabındaki hazır yiyeceklerle karnımı doyururken bir gece önceden kalan şaraptan bir kadeh içtim. Kızın ona “gazoz gibi” deyişi aklıma gelince kendi kendime güldüm. Herhalde şimdi İstanbul’da annesi babasıyla birlikteydi.</p>

  <p class="calibre1" style="text-align: justify;">Daha sonra yatağa girip, gök gürültülerini, dalga seslerini ve rüzgârı dinlerken içim geçti. Her zamanki gibi derin ve rüyasız bir uykuya daldım.</p>

  <p class="calibre1" style="text-align: justify;">Ertesi sabah uyandığımda mor tavşanlar gelmedi gözümün önüne.</p>

  <p class="calibre1" style="text-align: justify;">Ortalığa bir sessizlik çökmüştü, rüzgâr kepenklere vurmuyordu artık.</p>

  <p class="calibre1" style="text-align: justify;">Sıcaklık biraz artmıştı ama yine nemli bir gündü. Odanın içine solgun bir gün ışığı süzülüyordu. Kalkıp camları açtığımda yanılmadığımı gördüm, ortalık sütliman ama biraz serindi.</p>

  <p class="calibre1" style="text-align: justify;">Aklımda o gün bir şey yapmam gerektiği düşüncesi vardı ama ne olduğunu bulup çıkaramıyordum. Yine de durup durup aklımı kurcalıyordu bu soru. Sanki önemli bir şey yapmayı planlamış da sonra unutmuşum gibi. Neyse ki kahvemi içerken hatırladım: Ali’nin evine gitmeliydim, ne kadar sıkıcı da olsa bu ziyareti yapmalıydım. Yoksa gereksiz ve yıpratıcı bir gerginlik çıkardı ortaya ve bu iş daha çok vaktimi alırdı. Hele dünkü davranışımdan sonra bu ziyaret şarttı.</p>

  <p class="calibre1" style="text-align: justify;">Yine hava durumuna göre giyindim ve Kerberos’u yanıma alıp geceki yağmurun sebep olduğu su birikintilerinden, çamurlu yollardan geçip Alilerin evine gittim. Ortalıkta kimseler görünmüyordu. Kerberos’u bahçe kapısının dışına bağladım, çünkü içeriye sokamazdım. Sesini çıkarmıyordu, onca saat bağlı kaldıktan sonra gezmekten</p>

  <p class="calibre1" style="text-align: justify;">memnundu. Hatice Hanım yemeğini vermiş olmalıydı ama o bağlı kalmaktan çok sıkılıyordu.</p>

  <p class="calibre1" style="text-align: justify;">Bahçeye girince iki gün önceki partiyi hatırladım: Tepede parlak bir dolunay vardı, kapıları ardına kadar açık evin içi bir galeriye dönüştürülmüştü. Duvarlara Ali’nin dolunay temalı yeni tabloları as<span style="font-size: 1em;">ılmıştı. Kalabalık, bu resimlere kısa bir süre göz atıyor, sonra hemen bahçeye çıkıp ikili, üçlü, beşli konuşmalara katılıyorlardı. Hepsi de İstanbul’un basın, reklam, ticaret çevrelerinin tanınan erkekleri ve kadınlarıydılar. Oldukça sığ, rekabetçi, birbirinden nefret eden ama çok severmiş gibi görünen, gürültücü, can sıkıcı insanlar. Bahçedeki yoğun gece yasemini kokusu yeteri kadar sarhoş ediciydi ama konuklar durmadan, tepsilerle gezdirilen içkileri yuvarlıyorlardı. Geniş bahçenin bir köşesine açık büfe kurulmuştu. İstanbul’dan gelen bir ikram firması hazırlamıştı büfeyi.</span></p>

  <p class="calibre1" style="text-align: justify;">Arzu’nun üzerinde, ince askılı ve göğüslerini gizlemeye ancak yetecek kırmızı bir elbise vardı. Güneş yanığı bacakları da ortadaydı. Çoğu eski arkadaşı olan konuklara sarılıyor, kadeh tokuşturuyor, kahkahalar atıyor, yüksek sesle konuşuyordu. Şimdiden sarhoş olmuş gibiydi. Garsonların dolaştırdığı tepsiden ben de bir şampanya aldım ama tadar tatmaz gördüm ki işin ucuzuna kaçmışlar, şampanya yerine köpüklü şarap dağıtıyorlardı. Bunun üzerine elimdeki kadehi ne yapacağımı bilemedim. Herkesin içinde götürüp masaya koyamaz ya da yere dökemezdim. O sırada gözüme, beş-on tabağı üst üste yığmış taşımakta olan bizim Muharrem ilişti. “Al şunu hemen” diye kadehi, taşımakta olduğu tabak yığınının en üstüne yerleştirdim. Oğlan tabakları düşürüp de azar işitmeme gayreti içinde denge sağlamaya çalışarak mutfağa gitti.</p>

  <p class="calibre1" style="text-align: justify;">Bu insanların çoğunu tanımıyordum, yanlarına yaklaşmaya da niyetim yoktu ama Arzu beni görünce “Aaa kim gelmiş, kim gelmiş” diye şamata yaparak, konuşmakta olduğu grubu da sürükleyip yanıma geldi.</p>

  <p class="calibre1" style="text-align: justify;">Onlara beni anlattı. Aman şöyle harika bir mühendis, aman böyle</p>

  <p class="calibre1" style="text-align: justify;">kültürlü bir adam falan filan diye bir şeyler söyledi. Evimi görseler gözlerine inanamazlarmış, Milli Kütüphane gibiymiş, gece gündüz okurmuşum ama çok da iyi bir dostmuşum. Bütün bunlar beni ilgilendirmiyordu ama anlaşılan eğlence arayan o grubu ilgilendirdi.</p>

  <p class="calibre1" style="text-align: justify;">Arzu onları da bana bilmem hangi televizyonun sunucusu, bilmem hangi gazetenin yazarı diye tanıştırdıkça elimi sıkmak için ellerini uzatıyorlardı. Baktılar ki ben hiçbir eli sıkmıyorum, sadece hafif bir baş</p>

  <p class="calibre1" style="text-align: justify;">selamı veriyorum, bir iki kişi bozum olduktan sonra ellerini uzatmaktan vazgeçtiler. Arzu yine kahkahalar atarak, söylemeyi unuttuğunu, bu mühendisin birçok “garip huyunun” yanı sıra, hiç kimseye dokunmadığını anlattı. Bunun üzerine beyaz top sakallı, çekik gözlü bir gazeteci şakacı bir tavırla “Sana da mı dokunmuyor yahu?” diye sordu.</p>

  <p class="calibre1" style="text-align: justify;">Arzu “Vallahi dokunmuyor” dedi. Bunun üzerine top sakallı adam</p>

  <p class="calibre1" style="text-align: justify;">“Sahiden garipmiş o zaman” diyerek kahkaha attı. Diğerleri de sanki bu çok komik bir sözmüş gibi hep bir ağızdan gülmeye başladılar. Ben de mecburen gülümsedim. Böylece benim garip hallerime gülüştük hep beraber.</p>

  <p class="calibre1" style="text-align: justify;">Arzu’nun İstanbul’a gidişlerinde bu adamla da yattığını tahmin ettim.</p>

  <p class="calibre1" style="text-align: justify;">Öyle bir teklifsizlik vardı aralarında. İçimden Arzu’nun ilgiyi benden başka bir yöne çevirmesini dilerken yeni bir grup geldi ve doğal olarak ilgi dağıldı.</p>

  <p class="calibre1" style="text-align: justify;">O gece dolunayın acımasız ışıklarını yeryüzüne saldığı sırada on dakika boyunca ışıkları kapattılar. Ay ışığının keskin parlaklığında bahçedeki herkes birer gölge, birer siluet halini aldı. Ortalığa ister istemez uymanız gereken trajik bir sessizlik çöktü. O dakikalar, sanki birkaç saat sonra o evde yaşanacakları gösteren bir tiyatro oyunun başlangıç sahnesine benziyordu. Daha doğrusu sonradan düşündüğüm zaman böyle geldi. Çünkü o anda bunu bilemezdim ama yine de bir ara, ay ışığının yarattığı, ölümü hatırlatan varoluşsal sıkıntı gelir gibi oldu. Sanki evrende tek başına kalmışım gibi. Neden bilmem, şairlere,</p>

  <p class="calibre1" style="text-align: justify;">âşıklara yürek kanırtıcı ilhamlar veren dolunay bana bir ameliyat masası ışığı gibi gelir hep.</p>

  <p class="calibre1" style="text-align: justify;">Işıklar tekrar yanıp da bahçedeki şamata başlayınca Ali’nin resimlerini görme bahanesiyle içeriye sıvıştım. Giriş katının boydan boya sürme kapıları açılmış, salon bahçeyle bütünleşmişti. Yerler beyaz mermerdi, duvarlar bembeyazdı. Ali’nin dolunay resimlerini, romantik ve kitsch manzara resimlerinden pek farklı bulmadım ama biraz sonra yanıma yaklaştığında “Eline sağlık” dedim. “Eminim hepsi satılacak.</p>

  <p class="calibre1" style="text-align: justify;">Hem dolunay sergisini dolunayda açmak da iyi bir buluş.”</p>

  <p class="calibre1" style="text-align: justify;">Saf saf teşekkür etti. Bana kalırsa o parti de saçmalıktı, o resimler de ama başıma gereksiz işler almamak, en azından tartışmalara girmemek için gerçekleri söylememeyi öğrenmiştim. Bahçede çalınan yüksek müzik rahatsız ediyordu beni. Herkes kendini eğlenmek zorunda hissederek ellerini kollarını sallayıp dans ediyordu, en komikleri de o top sakallı gazeteciydi, kıvırıp duruyordu. Şimdi gitmeye kalksam birilerinin gözüne çarpacak, Arzu’ya da bir alay laf anlatmak zorunda kalacaktım. Bu yüzden üst kata çıktım, Ali’nin çalışma odasındaki kitaplıkta Alvar Aalto üstüne bir kitap buldum, deri kanepeye oturup okumaya başladım. Sehpanın üstünde duran kristal sürahiden bir kadeh doldurdum. Orası sakindi, beni kimse görmüyordu.</p>

  <p class="calibre1" style="text-align: justify;">Beş on dakika sonra bir kapı açıldı, beyaz hemşire önlüğüyle Svetlana kapının önünden geçti. Sessizce selamlaştık, biraz sonra yan taraftan bir sifon sesi duydum. Svetlana tekrar geçti, bana tekrar selam verdi. Bu kadının sessizliğinde dolu dolu bir şeyler var diye düşündüm.</p>

  <p class="calibre1" style="text-align: justify;">Bulgar olduğu için çok kitap okumuştur, aşağıdakiler gibi boş teneke değildir. Ayrıca da güzel kadındı, atletik bir vücuda sahipti.</p>

  <p class="calibre1" style="text-align: justify;">Aalto’nun beyaz binalarını seyrettim, Sibelius müziğiyle onun mimarisinin stil benzerliklerini, sadelik içindeki derinliklerini, Japonlardaki “ma” kavramının Finlilerde de olabileceğini düşündüm. Derken içim geçmiş, biraz uyuklamışım. Bu birazın ne kadar sürdüğünü</p>

  <p class="calibre1" style="text-align: justify;">bilmiyorum ama korna sesleri uyandırdı beni. Baktım, Arzu’nun beyaz kedisi de gelip divana, yanıma kıvrılmış. “Sen de mi sıkıldın aşağıdaki şamatadan?” diye sordum. Yüzüme baktı, cevap vermedi. Zaten çok burnu havada bir kedidir o.</p>

  <p class="calibre1" style="text-align: justify;">Aşağı indiğimde parti dağılmıştı, birkaç araba yola çıkıyordu, Arzu galiba birilerini uğurluyordu, pek emin değilim. Arabaların uzaklaşmasını bekledim, sonra gecenin karanlığına karışıp eve gittim.</p>

  <p class="calibre1" style="text-align: justify;">Bunca olup bitenden sonra tekrar bu eve gelmek tuhaftı doğrusu.</p>

  <p class="calibre1" style="text-align: justify;">Yağmur yemiş bahçede o gecenin parlaklığı yoktu. Her şey bozulmuş, dağılmış, çürümüş gibiydi. Ayaklarım ıslak çimene bastıkça, culp culp diye garip bir ses geliyordu.</p>

  <p class="calibre1" style="text-align: justify;">Salonun sürgülü kapıları kapatılmıştı ama bir kanat açıktı. Oraya yöneldim, tam içeri girecektim ki Svetlana çıktı karşıma. Her zamanki gibi beyaz hemşire üniforması üzerindeydi, saçları topuz yapılarak sıkı sıkı bağlanmıştı. Ali’yi sorduğumda, uyuduğunu söyledi: “Yorgun, kaç gun... şimdi uyuyor.” Türkçe kelimeleri ağzında eze eze Slavca gibi telaffuz ediyordu. Salondaki koltuklara oturduk, bana bir çay getirdi. O</p>

  <p class="calibre1" style="text-align: justify;">nemli havada iyi oldu doğrusu. Neler olduğunu sordum.</p>

  <p class="calibre1" style="text-align: justify;">“Jandarma beni götürdü” dedi.</p>

  <p class="calibre1" style="text-align: justify;">“Biliyorum, beni de götürdüler. Sonra ne oldu?”</p>

  <p class="calibre1" style="text-align: justify;">“Savcı hâkim, bir suru sorular, sorular. Ben anlattı onlara, benim arkadaş var Feriha, burada bir evde çalışıyor. O gece evdekiler İstanbul’a gitti, Feriha benle kalmak istedi. Korkuyor yalnız kalmak. Ben Arzu Hanım’dan izin aldı, Feriha geldi, yukarda Emir yemek yedi, sonra uyudu o, biz televizyon seyrettik benim odada. Ondan sonra uyumuş ben ve Feriha. Ali Bey bağırdı uyandık, aşağı koştuk. Arzu Hanım’ı öyle gördük işte. İnspektör Feriha’ya sordu, sonra beni serbest bıraktı.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">“İyi ki Feriha varmış yanında” dedim. “Tanıklık etmiş. Sence kim yapmış olabilir bu işi?”</p>

  <p class="calibre1" style="text-align: justify;">Svetlana yüzünü buruşturdu, gözlerini tavana dikti, bir süre düşündü, sonra “Bilmiyor!” dedi. “Bilmiyor ben. Aklıma hiçbirisi gelmiyor.”</p>

  <p class="calibre1" style="text-align: justify;">Kediyi sordum ona, Arzu’nun kanını yalıyormuş, burnu kan</p>

  <p class="calibre1" style="text-align: justify;">içindeymiş diye.</p>

  <p class="calibre1" style="text-align: justify;">“Evet” dedi. “Bayılacak gibi oldu ben, çok korkunç! Suratı kıpkırmızı olmuş. O kedi değil, şeytan... Valla, ciddi söylerim şeytan.”</p>

  <p class="calibre1" style="text-align: justify;">Kedinin şimdi nerede olduğunu sordum.</p>

  <p class="calibre1" style="text-align: justify;">“Ben kovdu şeytanı evden, hem de dövdü sopayla!” dedi.</p>

  <p class="calibre1" style="text-align: justify;">O sırada merdivenlerden Ali’nin inmekte olduğunu görüp ayağa kalktım. Gözleri şişmişti ama bir yandan da olup bitenlerden sonra uyuduğu için suçluluk duyuyor gibiydi.</p>

  <p class="calibre1" style="text-align: justify;">“O geceden beri gözümü kırpmadım” dedi özür diler gibi. “Sızıp kalmışım.”</p>

  <p class="calibre1" style="text-align: justify;">“Elbette” dedim, “ömrünün sonuna kadar uyanık kalacak değilsin ya.”</p>

  <p class="calibre1" style="text-align: justify;">Sonra ona usule uygun bir biçimde başsağlığı diledim, savcılıktaki davranışım için de özür diledim. “Beni biliyorsun” dedim. “Bu da bir nevi hastalık herhalde.”</p>

  <p class="calibre1" style="text-align: justify;">“Biliyorum” dedi. “O şaşkınlıkla unutmuşum.” Bir şey düşünür gibi biraz bekledikten sonra devam etti. “Arzu seni çok severdi. Seninle konuştuğu zaman kendini değerli hissettiğini söylerdi.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Sözlerini güçlükle tamamladı, sesi titredi ve ağlamaya başladı. Svetlana mutfağa gitmişti, herhalde ona da çay getirecekti. Bir an önce dönmesini diledim içimden, çünkü böyle sarsıla sarsıla ağlayan bir adam karşısında ne yapacağımı bilemiyordum. Svetlana’nın dönüşü uzadı, ben de sesimi çıkarmadan duvardaki tablolara baktım. Gündüz ışığında daha da çirkin göründüklerini düşündüm. Dışarıdan Kerberos’un havladığını duydum, çok kızgın geliyordu sesi.</p>

  <p class="calibre1" style="text-align: justify;">“Köpeği dışarıda bıraktım. Kalkmam lazım” diyerek aniden kalkıp çıktım, o hâlâ başını ellerinin arasına almış, ağlıyordu. Islak bahçeyi geçip demir kapıya gelince Kerberos’un niye deli gibi havladığını anladım. Arzu’nun kedisi eve girmek istiyordu ama Kerberos onu köşeye sıkıştırmıştı. Kedi tıslıyor, Kerberos’u aşmaya çalışıyordu. Aradan geçen onca güne rağmen yüzünde kan izleri var gibi geldi bana. Ya yaladığı kan hâlâ duruyordu ya da Svetlana’dan yediği sopalar yüzünü kanatmıştı. Çok vahşi bir kediydi ve bence cinayeti görmüştü.</p>

  <p class="calibre1" style="text-align: justify;">Hareketleri normal değildi, yüzünden kötücül bir ifade akıyordu.</p>

  <p class="calibre1" style="text-align: justify;">Yanına yaklaştım, “Bir şeyler biliyorsan söyle!” dedim. Bana da tısladı, geri çekilip belini kamburlaştırdı. Hiçbir zaman anlaşamamıştık zaten onunla, benimle ilişki kurmuyordu. Ben de bunun üzerine tasmasından tuttuğum Kerberos’u serbest bıraktım, gerçek bir canavar gibi ileriye atıldı ama kedi çok hızlıydı, hemen yanındaki bodur ağaca tırmandı. Nasıl çıktı, ne zaman çıktı anlayamadık. Kerberos ağacın altında çaresiz bir biçimde dolanıyor, homurdanıp duruyordu.</p>

  <p class="calibre1" style="text-align: justify;">O sırada yoldan geçen iki köylü çocuk olayı gördü, ellerine taşlar alıp ağaca atmaya başladılar. Bir ikisi kediye isabet etti, kedi sarsıldı ama aşağı düşmedi. Bunun üzerine çocuklar daha da coştular, yerde ellerine ne geçerse ağaca savuruyor, kediye nefes aldırmıyorlardı. Kerberos da ön ayaklarını ağaca dayayıp havlıyordu. Kedi baktı ki dayanamayacak, yıldırım gibi ağaçtan inip evin bahçe duvarını aşıverdi. Neredeyse göremedik bile. Bizim koca köpek şaşkın şaşkın yüzüme baktı.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Bu ufak arbededen sonra eve gittim, ev kıyafetlerime bürünüp okumaya başladım. Kaç gündür okuyamadığım için üç kitap koydum yanıma. Sayfaları çeviriyordum ama bir yandan da o nem lekeleriyle dolu duvarı düşünüyordum. O duvar benimle bir ilişki kurmuştu, bundan emindim. Ne demek istiyordu acaba? Nedir diye sorup durdum kendime, söylemek istediği nedir?</p>

  <h2 class="calibre1" id="sigil_toc_id_9" style="text-align: justify;"><i class="calibre2">8.Hikâyeler nerede başlar, gerçek nerede biter?</i></h2>

  <p class="calibre1" style="text-align: justify;">Ertesi sabah ben yukarı katta, odamdayken Hatice Hanım anahtarıyla kapıyı açıp içeri girer girmez öyle bir konuşmaya başladı ki, bir daha hiç susmayacak mı acaba diye düşündüm.</p>

  <p class="calibre1" style="text-align: justify;">Öyle üzülmüşler, öyle üzülmüşler ki neredeyse kocası da kendisi de hasta düşeceklermiş. Hem oğlu sahiden hastalanmış, ateşi çıkmış, sayıklayıp duruyormuş. Benim gibi bir mühendis adamın, hem de böyle iyi bir adamın ne işi varmış o jandarma arabasında! Herhalde çekemeyenler bir şeyler uydurmuş ki alıp götürmüşler beni. Neyse ki yerdeki karıncayı gören büyük Allah, beni de görmüş, o jandarmaların kalbine ilham merhamet vermiş de benim gibi bir efendi adamın, o işlerle hiçbir ilgisi olamayacağını çabuk anlamışlar. Evde bana çok güzel bir çorba pişirip getirmiş, iyi gelirmiş, içimi ısıtırmış. Bu evde yemek pişirmesine izin verseymişim daha neler hazırlarmış neler ama yemek kokusuna dayanamıyormuşum işte, dayanamıyormuşum.</p>

  <p class="calibre1" style="text-align: justify;">Herkesin çeşit çeşit huyu varmış, ayıp değilmiş. Kaç kere bağırmışım ona bu yüzden. Hiç, yemek pişmeyen ev olur muymuş, beti bereketi kaçarmış evin sonra... Tamam tamam susmuş, olup bitenlerden sonra bir de o üzmek istemiyormuş beni ama hatırı için o çorbadan bir iki kaşık almalıymışım.</p>

  <p class="calibre1" style="text-align: justify;">Araya, soruşturmadaki yeni gelişmelerle ilgili daha bir sürü havadis katarak motor gibi konuşurken bir yandan da çorbayı ısıtıyor olmalıydı ki eve ağır bir yağ ve ne olduğunu tanımlayamadığım berbat bir koku yayıldı. Yukardan ona seslenerek çorbayı bırakıp gitmesini, çok teşekkür ettiğimi ama olup bitenlerin beni çok yorduğunu, bu yüzden uyumak istediğimi söyledim. Bugün ona ihtiyacım yoktu. Neyse ki söz dinledi ve çorbamı masaya koyduğunu, istersem tencerede daha çok olduğunu söyleyip kapıyı çekti, gitti. Eve yeniden sessizlik ve huzur hâkim oldu.</p>

  <p class="calibre1" style="text-align: justify;"></p>

  <p class="calibre1" style="text-align: justify;">Mutfağa indim, berbat koku iyice çoğaldı. İçinde et parçaları ve tanımlayamadığım bir sürü şey daha vardı. Kâseye koyduğu çorbayı bir kaba boşalttım, sonra alıp Kerberos’a götürdüm. Zaten kokuyu almış</p>

  <p class="calibre1" style="text-align: justify;">ayaklanmıştı. Sabırsızlıkla tepinip duruyordu, hemen atıldı çorbaya.</p>

  <p class="calibre1" style="text-align: justify;">Koca diliyle şap şap vurarak içmeye başladı. Sokak kapısını açık bırakmıştım ev havalansın diye, girerken kapattım, camları açtım. Sonra yine yattım, uzun, deliksiz bir uyku çektim. Uyandığımda güneş iyice inmişti artık.</p>

  <p class="calibre1" style="text-align: justify;">Tam elimdeki kahve fincanı ve birkaç bisküviyle bir kitaba dalmak üzereydim ki sokak kapısı çaldı. Önce Hatice Hanım geldi de, çorbayı köpeğe verdiğim için çıkışacak diye düşündüm ama sonra bunun saçma bir tahmin olduğunu anladım. Anahtarı vardı, niye kapıyı çalsındı ki? Yoksa jandarma mı gelmişti tekrar? Gerçi Kerberos böyle bir haber vermemişti ama yine de bu ihtimal karşısında açmamak doğru olmazdı.</p>

  <p class="calibre1" style="text-align: justify;">Aşağı indim, gidip kapıyı açtım; baktım ki karşımda bizim kız.</p>

  <p class="calibre1" style="text-align: justify;">Beyaz, uzun kollu bir gömlek ve kot pantolon giymiş, terütaze görünüyordu. Yüzünde hafif, belli belirsiz bir makyaj vardı, üst gözkapaklarına mor bir gölge çekmişti galiba, kaşları da iyice yukarı doğruydu. Bu da gözlerine çekik bir ifade vermişti.</p>

  <p class="calibre1" style="text-align: justify;">“Ben sizden hiç kurtulamayacak mıyım Ahmet Bey?”</p>

  <p class="calibre1" style="text-align: justify;">Hem kapımı çalıp hem de sizden kurtulamayacak mıyım diye sormanın tuhaflığını düşündüm ama bir şey söylemedim Herhalde şaka yapıyordu, belki beni rahatsız ettiğini düşündüğü için, tersi bir durum varmış türünde bir espriydi bu. Yana çekilip yol verdim, içeri girdi.</p>

  <p class="calibre1" style="text-align: justify;">Birlikte üst kata çıktık, ona da kahve ve bisküvi ikram ettim.</p>

  <p class="calibre1" style="text-align: justify;">Yarı şaka yarı ciddi konuşmaya başladı: Ne biçim bir insanmışım ben böyle, sürprizler hiç bitmiyormuş, gerçekle yalan birbirine karışmış.</p>

  <p class="calibre1" style="text-align: justify;">Bak işte, Svetlana teorim olduğu gibi çökmüş, gazeteye yazması için</p>

  <p class="calibre1" style="text-align: justify;">onu ikna etmişim ama fos çıkmış. Üstelik ben de gözaltına alınmışım.</p>

  <p class="calibre1" style="text-align: justify;">Neler oluyormuş burada böyle? Yok Arzu sık sık İstanbul’a gidip eski aşklarıyla kırıştırıyormuş, yok Svetlana Ali’ye âşıkmış, yok ikisi yatıyorlarmış... Hepsini ben mi uydurmuşum bunların? Hikâye nerede bitiyor, gerçek nerede başlıyormuş? Artık gerçeği anlatmanın zamanı gelmiş, kendisi de bunu öğrenmeden şuradan şuraya adım</p>

  <p class="calibre1" style="text-align: justify;">atmayacakmış.</p>

  <p class="calibre1" style="text-align: justify;">Bunları söylerken bir yandan da siyah çantasından bir gazete çıkarıp uzattı. İlk kez bir haberi birinci sayfaya basılmış, hem de resmiyle birlikte ama o da fos çıkmış işte.</p>

  <p class="calibre1" style="text-align: justify;">Gerçekten mi kızgındı, yoksa bu gelişmeler hoşuna mı gidiyordu, iyice belirsizleşti kafamda. Biraz heyecanlı, biraz öfkeli ama aynı zamanda neşeli görünüyordu. Capcanlıydı.</p>

  <p class="calibre1" style="text-align: justify;">“Sakin olun!” dedim. “Siz konuştuğunuz herkesin nereye kadar hikâye anlattığını, nereden sonra gerçeği söylediğini biliyor musunuz?”</p>

  <p class="calibre1" style="text-align: justify;">“Biliyorum elbette!” dedi.</p>

  <p class="calibre1" style="text-align: justify;">“Mesela gazetede size yardımcı olan müdürün, nereye kadar meslek aşkıyla, nereye kadar güzel bir kızı elde etme arzusuyla bu desteği sağladığını biliyor musunuz?”</p>

  <p class="calibre1" style="text-align: justify;">Bu konuda hiçbir şey bilmiyordum ama galiba tam isabet kaydetmiş<span style="font-size: 1em;">tim ki, bir an yüzü gölgelendi, şaşaladı. Sık sık derin düşüncelere dalan bir kızdı; böyle zamanlarda karşısındakini unutarak kendi içine gömülüyor, biriyle konuşurken her insanın yaptığı bir şeyi, yani yüzündeki ifadeyi kontrol etmeyi bile bırakıyordu. Gözlerini yere dikiyor, yüzüne yerleşen ciddiyet ve masumiyet simgesi altdudağıyla bir süre öylece kalıyordu. Dalga dalga üstüne gelen duyguları sürekli olarak düşünceyle, akılla dengelemeye çalışan bir kızdı. O anda benim bunları nereden bildiğimi düşündüğünden eminim.</span></p>

  <p class="calibre1" style="text-align: justify;"></p>

  <p class="calibre1" style="text-align: justify;">“Hadi sizi sıkıştırmayayım” dedim. “Bir şey bildiğim yok, sadece kitaplardan okuduğum kadarıyla modellemeler yapıyorum ve her seferinde tutuyor.”</p>

  <p class="calibre1" style="text-align: justify;">Ne demek istediğimi tam olarak anlamaya çalıştığı belliydi</p>

  <p class="calibre1" style="text-align: justify;">bakışlarından.</p>

  <p class="calibre1" style="text-align: justify;">“Bırakın yabancıları” dedim, “annenizin bile neyi nereye kadar söylediğini bilemezsiniz. Kimse kimseyi bilemez. Çünkü herkesin anlattıklarının bir kısmı kurgudur, kiminde daha az, kiminde daha çok.”</p>

  <p class="calibre1" style="text-align: justify;">Şaşkınca “Bunun için mi bu kadar çok kitap okuyorsunuz?” diye sordu.</p>

  <p class="calibre1" style="text-align: justify;">“Evet” dedim. “İnanın bana, hayatın tek gerçek yanı kurgudur, yani hikâyelerde anlatılanlardır.”</p>

  <p class="calibre1" style="text-align: justify;">“Mühendislerin böyle düşündüğünü bilmezdim” dedi. “Benim babam sadece bilime inanır; romanlara da birilerinin kafasından çıkmış uydurmalar gözüyle bakar, hiç okumaz.”</p>

  <p class="calibre1" style="text-align: justify;">Güldüm, babası gibi çok insan tanıdığımı söyledim ama fena halde yanılıyorlardı. Bilim edebiyata yetişemezdi, hiçbir zaman yetişememişti ki zaten. “Bakın” diye devam ettim, “size kanıtlayayım söylediklerimi: Yunan trajedilerini biliyorsunuz değil mi? Milattan önce yazılmış oyunlar ama hâlâ geçerli. Bugün bile Oidipus kompleksi falan diyoruz. Peki, onlar yazıldığı zaman bilim neredeydi? Dünyanın düz olduğuna inanılan, mikropların bilinmediği, ilkel bir emekleme çağında değil miydi? O zaman hangisi gerçek? Bugüne ışık tutan, ölmeyen ve hiç ölmeyecek olan hikâyeler mi, yoksa ilkel bilim mi?”</p>

  <p class="calibre1" style="text-align: justify;">Gözlerini önüne dikti, beni unuttu ve yine derin derin düşünmeye başladı. Söylediklerim onda soru işaretleri uyandırmıştı, oysa bunu hiç beklemezdim. Onu güldürmek için “Oidipus denince kulağa ne kadar</p>

  <p class="calibre1" style="text-align: justify;">soylu geliyor değil mi?” dedim. “Oysa Oidipus, ödemli ayak demek; bu kadar sıradan bir isim olduğunu düşünür müydünüz? Kusura bakmayın, biraz ukalaca bir ders gibi oldu. Ama inanın bana edebiyat, hayatı anlamanın tek yoludur. Ben bunu yaşayarak öğrendim.”</p>

  <p class="calibre1" style="text-align: justify;">Başını kaldırdı, yüzündeki ciddi ifadeyle ve soru dolu gözleriyle baktı. “Yaşayarak derken...”</p>

  <p class="calibre1" style="text-align: justify;">Kurnazca beni konuşturmaya çalıştığını söyledim.</p>

  <p class="calibre1" style="text-align: justify;">“Evet” diyerek itiraf etti. “Buraya bir cinayet soruşturması için geldim ama gerçekten esrarengiz bir insanla karşılaştım. Siz nesiniz Allah aşkına?”</p>

  <p class="calibre1" style="text-align: justify;">Ciddi bir ifade takındım ve fısıldayarak yanıtladım: “Kriptonit gezegeninden gelen, insan kılığına girmiş bir mutantım ben.”</p>

  <p class="calibre1" style="text-align: justify;">“Şaka yapmıyorum Ahmet Bey” dedi. “Lütfen siz de yapmayın. Ger<span style="font-size: 1em;">çekten merak ediyorum. Görüyorum ki beş duyunuz yerinde ama duygularınız var mı sizin?”</span></p>

  <p class="calibre1" style="text-align: justify;">Ben de bütün ciddiyetimle karşılık verdim: “Yanılıyorsunuz.”</p>

  <p class="calibre1" style="text-align: justify;">“Hangi konuda?”</p>

  <p class="calibre1" style="text-align: justify;">“Beş duyum yok benim. Biri eksik. Dokunma duyusu. Belki duyu yerinde ama hiçbir canlıya dokunamam.”</p>

  <p class="calibre1" style="text-align: justify;">“Anlıyorum, demek bunun için hiç elimi sıkmıyorsunuz. Ben de...”</p>

  <p class="calibre1" style="text-align: justify;">Sustu. Sonra “Peki” dedi, “dört duyunuz tamam.”</p>

  <p class="calibre1" style="text-align: justify;">“Fois gras zevkimi düşünecek olursanız size göre biri daha eksik.”</p>

  <p class="calibre1" style="text-align: justify;">Güldü. “Ama o da sahiden yenecek bir nesne değil” dedi. “Haklıyım o konuda.”</p>

  <p class="calibre1" style="text-align: justify;"></p>

  <p class="calibre1" style="text-align: justify;">Sonra yine o meraklı ve sevimli haline büründü. Örneğin, öfke duyup duymadığımı sordu. Gülümseyerek, böyle bir duyguya sahip olmadığımı söyledim. Sonra ardı arkası kesilmeden kıskançlık, nefret, korku, intikam, merhamet, gurur gibi şeyler duyup duymadığımı sordu, ben de hepsini “Hayır” diye yanıtladım. O zaman iyice ciddileşti, gözlerini gözlerime dikip, yüzüme bir trajedi kahramanı gibi bakarak “Peki aşk?” dedi. Yine “Hayır” dedim.</p>

  <p class="calibre1" style="text-align: justify;">Bir dakika sessizlik oldu, gözlerimin içine baktı. “Galiba sizde ego yok” dedi.</p>

  <p class="calibre1" style="text-align: justify;">“Yok!” dedim. “Doğru bildiniz.”</p>

  <p class="calibre1" style="text-align: justify;">“Şimdi size küfür edip, şu kaynar kahveyi başınızdan aşağı döksem ne yaparsınız?” diye sordu.</p>

  <p class="calibre1" style="text-align: justify;">“Önce kendimi korumaya çalışır, sonra da saçma bir hareket</p>

  <p class="calibre1" style="text-align: justify;">yaptığınızı düşünürüm” dedim.</p>
</body>
</html>
