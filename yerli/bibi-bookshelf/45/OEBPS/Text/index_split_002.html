<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="" xmlns:xml="http://www.w3.org/XML/1998/namespace">
<head>
  <title>Cover</title>
  <meta content="pdftohtml 0.36" name="generator" />
  <meta content="2013-11-28T21:59:49+00:00" name="date" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" style="text-align: justify;">Ben de başında ne yapacağımı bilemeden kazık gibi dikilip duruyordum. Ona susmasını bile söyleyemiyordum, bir teselli cümlesi bile çıkmıyordu ağzımdan. Bir süre sonra bir şey söylemeyi akıl edebildim:</p>

  <p class="calibre1" style="text-align: justify;">“Kaldığın odada banyo var, biliyorsun” dedim. “Sıcak su iyi gelir.</p>

  <p class="calibre1" style="text-align: justify;">Havlular falan temizdir merak etme.”</p>

  <p class="calibre1" style="text-align: justify;">Yüzüme sitemle baktı sonra odaya doğru yürümeye başladı; o sırada fark ettim topalladığını. Bahçeden eve koşarken can havliyle kendini atmıştı ama şimdi sol ayağının üstüne zor basıyordu. Düşerken olmuştu herhalde ya da Kerberos’un o mitolojik ağırlığı altında ezilmişti. Hemen koşup ecza dolabından tentürdiyot, sargı bezi, adale eziklerini iyileştiren bir krem getirdim; kapısının önüne bıraktım, bunlarla ayağını sarmasını söyledim. Ne gündü böyle bu.</p>

  <p class="calibre1" style="text-align: justify;">Kız o gece ortalarda görünmedi, herhalde beni görmek istemedi.</p>

  <p class="calibre1" style="text-align: justify;">Banyo için makul bir süre geçtikten sonra ona çay ve sandviç götürdüğümde kapıyı çaldım, ses vermedi. Ya uyuyordu ya da bilerek sesini çıkarmıyordu. Tepside çay, sandviç ve aspirin olduğunu, kapının önüne bıraktığımı söyledim, iyi geceler dileyip yukarı çıktım. Sonra da kitap okumaya dalıp, bu olayı tamamen unutmaya çalıştım ama itiraf etmeliyim ki unutamadım.</p>

  <p class="calibre1" style="text-align: justify;">Yıllar sonra ilk kez çok hafif bir temas da olsa, bir canlı bana dokunmuştu. Gerçi belli belirsizdi; ne olduğunu bile tam anlamamıştım ama yine de bir dokunuştu bu. Benim için bir devrim sayılırdı, ağır bir travma geçirmiştim. İyi ki gerçek bir dokunuş, bir sarılma, bir iç içe geçme hali değildi. Kendimi ikna etmeye, bütün olup biteni, beynimin, bilgileri değerlendirme filtresi olan frontal lobumdan geçirmeye, düşüncelerin daha derin noktalara gitmesine izin vermemeye çalıştım.</p>

  <p class="calibre1" style="text-align: justify;">Baktım ki başaramıyorum, adalelerimde birikmiş olan laktik asidi atabilmek için alt kata indim, Sevgili’nin kolları arasına yerleştim, derecesini biraz yükselttiğim makineyi çalıştırdım. Pistonlar harekete geçti,</p>

  <p class="calibre1" style="text-align: justify;">bedenimin her noktasına ağır bir baskı uygulamaya başladılar. Hani, tansiyon ölçülürken kolunuza bağladıkları şey pompayla şişirilir ve bu insanın hoşuna gider ya, onun belki de yüz misli bir rahatlama sağlıyordu Sevgili. Kolları, gövdemi kaplayacak kadar büyük ve kalındı.</p>

  <p class="calibre1" style="text-align: justify;">Sarılırken o müthiş gücünü hissediyor, gevşiyordum. Yarım saat kadar Sevgili’nin koynunda yattım, sonra kalkıp sıcak bir duş yaptım. Bu sayede gecem sakin ve huzur içinde geçti, rahat bir uyku çektim.</p>

  <p class="calibre1" style="text-align: justify;">Ertesi sabah yine mor tavşanlarla uyanacağımı sanıyordum ama bu sefer çok ender yaşadığım bir görü belirdi: O korkunç iri, müthiş</p>

  <p class="calibre1" style="text-align: justify;">adaleli, derisi pırıl pırıl yanan siyah aygır, devasa bir koşu bandının üstüne çıkmış, dörtnala gidiyordu. Koşu bandının ayarı en yüksek hıza getirilmiş olmalıydı ki, aygır, modern lokomotifleri kıskandıracak bir süratle koşuyor, havayı ritmik olarak döven ayakları zorlukla görülebiliyordu. Sağrısı terden parlayan bu muhteşem yaratığı hayranlıkla seyrettim. Nallanmış ayakları koşu bandında o bildiğimiz dörtnal sesi çıkarıyordu. Ön ayaklarla arka ayaklar öyle bir armoni içindeydi ki, dünyada bundan daha uyumlu bir şey olamaz diye düşünüyordu insan.</p>

  <p class="calibre1" style="text-align: justify;">Müzik gibiydi, hatta daha mükemmeldi. Bu koşu, Ravel’in</p>

  <p class="calibre1" style="text-align: justify;">Bolero’sunun aşırı hızlandırılmış bir icrası gibi geliyordu bana. Simsiyah aygırın burun deliklerinden cehennem dumanları çıkıyordu.</p>

  <h2 class="calibre1" id="sigil_toc_id_17" style="text-align: justify;"><i class="calibre2">15.Kerberos’un dişleri, kuduz aşısı vesaire</i></h2>

  <p class="calibre1" style="text-align: justify;">Sabah kızın kapısını çaldım, birazdan geleceğini söyledi. Yaşadığı sarsıntıyı azaltabilmek için alıştığı gibi Türk usulü bir kahvaltı yapmasını istedim; bakkala gidip beyazpeynir, zeytin, reçel gibi kahvaltılık malzemeler aldım. Kır bıyıklı bakkal kızın nasıl olduğunu sordu.</p>

  <p class="calibre1" style="text-align: justify;">“İyi” dedim.</p>

  <p class="calibre1" style="text-align: justify;">“Zavallı” dedi. “Korkudan ölmediğine şükretmek lazım.”</p>

  <p class="calibre1" style="text-align: justify;">Herhalde bir karşılık vermemi bekledi ama bir şey söylemeyeceğimi anlayınca devam etti:</p>

  <p class="calibre1" style="text-align: justify;">“Benim bile aklım başımdan gitti. Bu Kırbaş bela bir hayvan, köpekten başka her şeye benziyor. Neye kızdı öyle biliyor musunuz?”</p>

  <p class="calibre1" style="text-align: justify;">“Bilmiyorum.”</p>

  <p class="calibre1" style="text-align: justify;">“Kim bilir?” dedi, sormakta ısrar edercesine.</p>

  <p class="calibre1" style="text-align: justify;">“Hayvan işte, neye kızacağı belli mi olur? Ama her şey yolunda merak etmeyin.”</p>

  <p class="calibre1" style="text-align: justify;">“Bence o demiri, zinciri falan sağlamlaştırın siz” diye uyardı. “Baksanıza mübarek hayvana hiçbir şey dayanmıyor. Ejderha gibi bir şey.”</p>

  <p class="calibre1" style="text-align: justify;">Eve gelip kahvaltı hazırladığım sırada kız topallaya topallaya mutfağa geldi. Biraz kendini toplamış görünüyordu, rengi yerine gelmişti.</p>

  <p class="calibre1" style="text-align: justify;">Ayağı sargı beziyle gevşekçe sarılmıştı.</p>

  <p class="calibre1" style="text-align: justify;">“Hafif bir burkulmadır herhalde” dedim. “Kısa zamanda iyileşir.”</p>

  <p class="calibre1"></p>

  <p class="calibre1" style="text-align: justify;">Artık yüzünde görmeye çok alıştığım o öfkeli ifadesiyle tersler gibi konuştu:</p>

  <p class="calibre1" style="text-align: justify;">“Ne burkulması!”</p>

  <p class="calibre1" style="text-align: justify;">Sargıyı açıp ayağını uzattı. Bileğinin üstünde vişneçürüğü ile mor arası iki diş izi vardı. Şaşırdım. Demek ki Kerberos kaşla göz arasında kıza iki diş atmıştı.</p>

  <p class="calibre1" style="text-align: justify;">“Dün akşam söyleseydin” dedim, “antiseptik bir krem getirirdim.</p>

  <p class="calibre1" style="text-align: justify;">Yarayı oksijenli suyla yıkardık.”</p>

  <p class="calibre1" style="text-align: justify;">“Yıkardık değil yıkardın demeniz gerekir” diye düzeltti. “O pek kıymetli ellerinizin bu pis yaralara dokunması ne mümkün? Sahi neydi o feryatlar, çıldırmalar? Alt tarafı hafif bir teşekkür tokalaşması yapmak istemiştim. Daha önce yaptığım terbiyesizlikleri bağışlatmak için...”</p>

  <p class="calibre1" style="text-align: justify;">“Kusura bakma” dedim. “İnan ki bağırdığımın farkında değildim; ne oldu anlamadım.”</p>

  <p class="calibre1" style="text-align: justify;">“O kadar hakaret etmeme sesinizi çıkarmadınız ama bir dokunmanın cezası çok ağır oldu, neredeyse canımdan oluyordum be. Şimdi bir de başıma doktor, kuduz iğnesi falan belaları çıktı.”</p>

  <p class="calibre1" style="text-align: justify;">“Merak etme” dedim. “Kerberos’un aşıları tamamdır, hiçbir tehlike yok.”</p>

  <p class="calibre1" style="text-align: justify;">“Ben bu tehlikeyi göze alamam. O... O, normal bir mahluk değil ki.”</p>

  <p class="calibre1" style="text-align: justify;">“Doktoru çağırayım” dedim, “ama aşı raporlarını görünce o da bana hak verecektir.”</p>

  <p class="calibre1" style="text-align: justify;">“Çağırın hadi” dedi. “Bir an önce çağırın doktoru.”</p>

  <p class="calibre1" style="text-align: justify;">Sonra inlemeye başladı:</p>

  <p class="calibre1"></p>

  <p class="calibre1" style="text-align: justify;">“Ben bu halde eve nasıl gideceğim, ne diyeceğim onlara?”</p>

  <p class="calibre1" style="text-align: justify;">“Olanı biteni anlatırsın” dedim. “Bir şey yok ki bunda.”</p>

  <p class="calibre1" style="text-align: justify;">“Sizin gerçekten birkaç tahtanız eksik galiba” dedi. “Ne diyeceğim: Babama telefon açıp, Podima’da hilkat garibesi bir adama dokundum diye yine hilkat garibesi olan köpeği bana saldırdı, ayağımı ısırdı.</p>

  <p class="calibre1" style="text-align: justify;">Ölümden döndüm, şimdi de o tuhaf adamın evindeyim mi diyeceğim?</p>

  <p class="calibre1" style="text-align: justify;">Vallahi babam avcı tüfeğini kaptığı gibi gelir buraya; şuradan mı istersin, buradan mı?”</p>

  <p class="calibre1" style="text-align: justify;">İşaretparmağıyla alnını ve sağ şakağını gösteriyordu.</p>

  <p class="calibre1" style="text-align: justify;">“Bari buradan olsun” dedim. “Hiç olmazsa frontal lobu</p>

  <p class="calibre1" style="text-align: justify;">zedelemeyelim.”</p>

  <p class="calibre1" style="text-align: justify;">“Neyi, neyi?”</p>

  <p class="calibre1" style="text-align: justify;">“Frontal lobu... Sonra anlatırım. Bu arada babanın eski bir komando ile karşılaşacağını da hatırlatmak isterim sana. Kerberos da çabası.”</p>

  <p class="calibre1" style="text-align: justify;">“Dalga geçmeyin” dedi. “Ciddi söylüyorum, bu durumda eve gidip olan biteni açıklayamam. Bir yalan bulmam lazım.”</p>

  <p class="calibre1" style="text-align: justify;">“Dün gece nasıl idare ettin?” dedim.</p>

  <p class="calibre1" style="text-align: justify;">“Mahkemenin uzadığını söyledim. Yalancının biri olup çıktım ben yahu. Şimdi sessiz olun.”</p>

  <p class="calibre1" style="text-align: justify;">Sonra telefonunu çıkarıp evi aradı. Anlaşılan bu sefer o kahraman babası çıkmıştı telefona. Kızın zaman zaman kabalaşabilen öfkeli sesi bir anda masum bir çocuk sesine dönüşüverdi; sevimli mi sevimli bir sese.</p>

  <p class="calibre1" style="text-align: justify;">Filiz ve Büşra’yla Podima’dalarmış ama hava çok güzelmiş burada, uygun da bir pansiyon bulmuşlar; birkaç gün kalıp dinlenseler olur muymuş acaba? Pansiyon sahibi yaşlı başlı tonton bir bakkal</p>

  <p class="calibre1" style="text-align: justify;">amcaymış, kendileri de aynı binada oturuyormuş. Yok yok, her şey yolundaymış, merak edecek bir şey yokmuş. Hem birkaç gün dinlenir hem de davanın ayrıntılarını öğrenirlermiş. Annesi iyi miymiş? Tabii canım, sık sık ararmış; parası da varmış, merak etmesinlermiş.</p>

  <p class="calibre1" style="text-align: justify;">O çocuk sesiyle “Hadi öptüüüüüm!” dedikten sonra sesi ve yüz ifadesi yine sertleşti. Nasıl da rol yapıyor bu genç kızlar böyle? Acaba Tolstoy bunu biliyor muydu, ya da Montherlant? Biraz önce diş</p>

  <p class="calibre1" style="text-align: justify;">yaralarını bana gösterirken de böyle masum bir kız çocuğu ifadesi yerleşmişti yüzüne. Hiçbir şey söylemiyor ama haliyle tavrıyla sanki</p>

  <p class="calibre1" style="text-align: justify;">“Bak, uf oldu!” diyen küçük bir kız çocuğunu andırıyordu. Bütün aksiliğine, öfkesine rağmen, çocuk-kadın sevenlerin, yani erkeklerin çoğunun bayılacağı bir tipti bu kız.</p>

  <p class="calibre1" style="text-align: justify;">Kahvaltıdan biraz sonra doktor geldi. Kızın bileğini muayene etti, Kerberos’un aşı kâğıtlarına baktı, bir tehlike olmadığını söyledi. Diş izlerinden daha önemlisi bilekteki burkulmaymış. Bu yüzden birkaç gün o ayağının üstüne basmaması, istirahat etmesi ve yazacağı reçetedeki merhemle ovması iyi olurmuş; ağrı kesici de verecekti. Bir de şoku atlatması ve rahat uyuması için hafif sakinleştirici bir şurup.</p>

  <p class="calibre1" style="text-align: justify;">Kız yüzünde endişeli bir ifadeyle “O hayvan kuduza benziyor!” diyerek yaşlı doktoru güldürmeyi başardı.</p>

  <p class="calibre1" style="text-align: justify;">“Doğru” dedi doktor, “benziyor ama değil.”</p>

  <p class="calibre1" style="text-align: justify;">Sonra hem yakınır hem eğlenir bir havada sözlerini sürdürdü. Ayrıca ortalıkta o köpekten daha çok kuduza benzeyen birçok insan olduğunu söyledi. Hepsiyle başa çıkmak imkânsızmış. Zaten bu yüzden</p>

  <p class="calibre1" style="text-align: justify;">dünyadan elini eteğini çekip bu sakin yere kafa dinlemeye çekilmiş.</p>

  <p class="calibre1" style="text-align: justify;">Ama baksana şiddet buralara kadar gelmiş artık. O Arzu gibi nefis kıza kıyılır mıymış hiç? Svetlana denen kadının Allah bin belasını versinmiş.</p>

  <p class="calibre1"></p>

  <p class="calibre1" style="text-align: justify;">Adamın çenesi bir açıldı ki kapanır gibi değil. Nazikçe onu hastalarından alıkoymanın haksızlık olduğunu söyleyerek uğurladım.</p>

  <p class="calibre1" style="text-align: justify;">Kıza da, kasabaya eczaneye gidip onun reçetesini yaptıracağımı söyledim.</p>

  <p class="calibre1" style="text-align: justify;">Evden ayrılmadan önce onu Aşk Odası’na rahatça oturttum. Ayağını aşağı sarkıtmadan uzatabileceği bir puf koydum önüne; bir bardak çay getirdim, sonra kitaplıktan seçtiğim bazı ciltleri yanındaki sehpanın üstüne yerleştirdim.</p>

  <p class="calibre1" style="text-align: justify;">“Bunlar ne?” diye sordu.</p>

  <p class="calibre1" style="text-align: justify;">Hiç teşekkür falan ettiği yoktu, bu kelimeyi pek duymamıştı galiba.</p>

  <p class="calibre1" style="text-align: justify;">Kendisine yapılan her hizmeti gayet doğal karşılıyor, sanki herkes zaten ona böyle davranmak zorundaymış gibi, lütfen kabul eder bir havaya giriyordu.</p>

  <p class="calibre1" style="text-align: justify;">“Ben yokken bir göz at istersen” dedim. “Canın sıkılmasın. Hani sahilde konuştuğumuz şeyler; aşkın tehlikeleri falan. Bak bu <i class="calibre2">Anna</i> <i class="calibre2">Karenina</i>, aşk yüzünden intihar; bu Bovary o da aşk yüzünden intihar; bu Werther, o da aynı şekilde; bu <i class="calibre2">Othello</i>, aşk yüzünden cinayet; bu Fuzuli’den <i class="calibre2">Leyla ile Mecnun</i>. Öteki kitapların da sayfalarını çevir. Onlarda da delirmeler, toplu katliamlar, intiharlar, cinayetler göreceksin.</p>

  <p class="calibre1" style="text-align: justify;">Söylüyorum sana, dünyanın en tehlikeli duygusu aşktır. İnsanları felakete sürükler.”</p>

  <p class="calibre1" style="text-align: justify;">Daha epey kitap vardı kitaplığımda; <i class="calibre2">Kerem ile Aslı, Tahir ile Zühre,</i> <i class="calibre2">Romeo ile Juliet, Ferhat ile Şirin</i> ama hepsini önüne yığmadım. Zaten yan gözle, bir böceğe bakar gibi süzüyordu onca kitabı.</p>

  <p class="calibre1" style="text-align: justify;">Kasabada reçeteyi hazırlattım: Eziklere iyi gelen bir merhem, antiseptik krem, güçlü bir ağrı kesici, bir de sakinleştirici şurup. Kızın yeni giysilere ihtiyacı olabileceğini düşünüp, bir mağazaya girdim ama onca giysi arasında beğeneceği bir şey bulmanın zorluğu elimi kolumu</p>

  <p class="calibre1" style="text-align: justify;">bağlayıverdi. Sonra da aklıma ne yatıyorsa onlardan aldım. En küçük bedenlerden şort, tişört; bana göre çocuk giysisi gibiydi hepsi ama gördüğüm bütün gençler öyle, el kadar şeyler giyiyorlardı.</p>

  <p class="calibre1" style="text-align: justify;">Parayı öderken oralarda koltuk değneği satan bir yer olup olmadığını sordum. Yokmuş. Bunun üzerine eve döndüğümde bahçeden bir dal seçip yonttum, kıza bir baston yaptım. “Hem bununla gezersin hem de bana kızdığın zaman kafama vurur, deney yaparsın” dedim.</p>

  <p class="calibre1" style="text-align: justify;">Hiç gülmedi. Giysileri çıkarıp gösterdim.</p>

  <p class="calibre1" style="text-align: justify;">“Belki bunlara ihtiyacın olur, en azından hepsi temiz” dedim.</p>

  <p class="calibre1" style="text-align: justify;">Ama anlaşılan kız yemek konusunda olduğu gibi giysi seçiminde de aşırı titizdi. Hiçbirine bakmadı. Bastonu ve ilaç torbasını aldı; bir şey söylemeden, yüzüme de bakmadan kalktı, topallaya topallaya aşağı inip odasına gitti. Akşama kadar da ortalarda görünmedi.</p>

  <p class="calibre1" style="text-align: justify;">Ben de dışarı çıkıp Kerberos’un yemeğini verdim, sonra onu uzun bir yürüyüşe çıkardım. Kesik kulaklı canavar arada bir yüzüme bakıyor, onu suçlayıp suçlamadığımı anlamaya çalışıyordu.</p>

  <p class="calibre1" style="text-align: justify;">Akşam kızın kapısının açıldığını ve baston tıkırtılarını duydum. Hemen aşağı indim.</p>

  <p class="calibre1" style="text-align: justify;">“Bak ne düşündüm” dedim. “Bu ayakla yürümen, mutfağa gidip gelmen iyi olmaz. Sana sandviç yaptırdım; odana getireyim, burada kal.</p>

  <p class="calibre1" style="text-align: justify;">Ayağını zorlama. Doktor da zorlamamanı söyledi.”</p>

  <p class="calibre1" style="text-align: justify;">Bu sefer yüzüme minnetle baktı. Bir fincan çayla iki sandvici götürdüğümde yatağa uzanmıştı, tepsiyi kucağına koydum.</p>

  <p class="calibre1" style="text-align: justify;">“İyi geceler!” dedim. “Sabah gelir bakarım duruma.”</p>

  <p class="calibre1"></p>

  <p class="calibre1" style="text-align: justify;">“Hayır, gitme şimdi” dedi. Yine “sen”li konuşmaya geçmişti. “Söz vermiştin, hikâyenin devamını anlatacaksın. Zaten onun yüzünden başıma bunca bela geldi ya. Bence dünyanın en tehlikeli duygusu aşk değil.”</p>

  <p class="calibre1" style="text-align: justify;">“Ya neymiş?” dedim.</p>

  <p class="calibre1" style="text-align: justify;">“Merak.”</p>

  <p class="calibre1" style="text-align: justify;">Güldüm. Odadaki küçük koltuğu ona doğru çevirip oturdum. Anlatmaya başladım.</p>

  <h2 class="calibre1" id="sigil_toc_id_18" style="text-align: justify;"><i class="calibre2">16.Dünya dışı bir varlığa âşık olmak</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">Şantiyenin başında, görmüş geçirmiş, herkesin sevgisini saygısını kazanmış Mimar Dinç Abimiz vardı. Bütün idari işler ona bağlıydı, hangimizin bir derdi olsa ona başvururduk. Ben de Mehmet işini ona açtım. Bugüne kadar onunla hiç ayrılmadığımızı, ayrıca çok yetenekli bir elektrik mühendisi olduğunu, işimize yarayabileceğini anlattım.</p>

  <p class="calibre1" style="text-align: justify;">“Tamam” dedi, “söyle hazırlıklarını yapıp gelsin.”</p>

  <p class="calibre1" style="text-align: justify;">Mehmet’i Minsk havaalanında karşıladım. Terminalde onu uzun boyu, esmer, yakışıklı yüzüyle görünce çok doğru bir iş yaptığımı bir kez daha düşündüm. Ayrılmamalıydık. Duygularını fazla belli etmez, hatta hafif bir alaycılık perdesi altına gizlerdi ama iyi tanıdığım için onun da memnun olduğunu anlayabiliyordum.</p>

  <p class="calibre1" style="text-align: justify;">Borisov’a gittik, lojmanına yerleşti, iş arkadaşlarıyla tanıştı, pek fazla yabancılık çekmeden duruma hemen uyum göstererek çalışmaya</p>

  <p class="calibre1" style="text-align: justify;">başladı. Akşamları Russki Standart içip politika konuşuyorduk. Derken o hafta sonu olanlar oldu.</p>

  <p class="calibre1" style="text-align: justify;">“Ne oldu?” diye araya girdi kız. Gözlerini yüzüme dikmiş, büyük bir merakla dinliyordu.</p>

  <p class="calibre1" style="text-align: justify;">“Sabırlı ol” dedim, “oraya geliyorum işte. Hani sana pazar günleri orman yolu kıyısına açılan pazardan söz etmiştim ya, orada uyumuş</p>

  <p class="calibre1" style="text-align: justify;">muydun, yoksa duydun mu?”</p>

  <p class="calibre1" style="text-align: justify;">Kızın yüzündeki ifadeyi görünce, hatırlatmam gerektiğini anladım.</p>

  <p class="calibre1"></p>

  <p class="calibre1" style="text-align: justify;">“Hani Borisov’un yerlileri, hatta subayların eşleri, anaları evde buldukları her şeyi getirip, yaygıların üzerinde sergileyerek satmaya çalışıyorlardı. Mehmet’e oradan söz etmiştim.”</p>

  <p class="calibre1" style="text-align: justify;">Hatırladığını işaret edercesine başını salladı. Ben de hikâyeye devam ettim:</p>

  <p class="calibre1" style="text-align: justify;">Bir pazar günü, nasıl olsa iş güç yok diye oyalanmak için oraya gitmiş Mehmet. Sergilenen eşyaları incelemiş. İçlerinde Lenin resimleri, Kızıl Ordu yıldızları, şeref madalyaları bile varmış. Bir iki ufak hatıra eşyası alıp gezmeye devam etmiş, ta ki o kızı görene kadar.</p>

  <p class="calibre1" style="text-align: justify;">Onun önüne gelince donup kalmış, kıpırdayamamış, gözlerini</p>

  <p class="calibre1" style="text-align: justify;">yüzünden alamamış. Daha sonra bana “Hayatımda böyle bir şey başıma gelmedi” diye anlattı o anı. “Sanki dünya silinmişti ya da ben başka bir dünyaya ışınlanmıştım. Karşımdaki yüz, ilahi bir ışıkla aydınlanmıştı. Güzellik falan değildi bu, çok daha fazla bir şeydi. Hiçbir dilde bunu anlatacak bir kavram, bir kelime olduğunu sanmıyorum.</p>

  <p class="calibre1" style="text-align: justify;">Sanki gökyüzünden Borisov’a bir ışık huzmesi içinde indirilmişti.</p>

  <p class="calibre1" style="text-align: justify;">Yüzü güneşle değil de, içindeki bir ışık kaynağıyla aydınlanıyor gibiydi.” Bizimkinin kalbi çarpmaya başlamış, ne bir ses çıkarabiliyor ne hareket edebiliyormuş. İsa’nın dirildiğini gören bir Hıristiyan mümini gibi dili tutulmuş bir halde bakıp duruyormuş.</p>

  <p class="calibre1" style="text-align: justify;">Sonra kız, Rusça bir şeyler söylemiş, önündeki yaygıyı işaret etmiş.</p>

  <p class="calibre1" style="text-align: justify;">Mehmet cebindeki bütün parayı çıkarmış, ruble dolar ne varsa kıza uzatmış. Kız, Mehmet’in avucundan paraları seçerken ilk kez birbirlerine değmişler. Ağlamak gelmiş bizimkinin içinden. Aslında bunları söylüyorum ama Mehmet hakkında yanlış bir izlenime kapılmanı istemem. Böyle şeyler söyleyebilecek bir tip değildir o, ama aklı başından gitmiş bir kere. Bütün kontrolünü kaybetmiş.</p>

  <p class="calibre1" style="text-align: justify;">Kız Rusça bir şeyler söylüyor, sattığı eşyaları ve parayı gösteriyormuş. Mehmet el yordamıyla sergiden bir şey almış (sonradan gördük,</p>

  <p class="calibre1" style="text-align: justify;">pembe ve yeşil renkli, porselen bir çoban ve koyun biblosu), oradan sarhoş gibi uzaklaşmış. Kız arkasından bir şeyler söylüyormuş ama bakmamış bile.</p>

  <p class="calibre1" style="text-align: justify;">Alelacele ofise gelmiş. Pazar günü kapalı olan ofisteki nöbetçiden Ludmilla’nın telefonunu bulmuş. Onu arayıp şantiyeye gelmesini rica etmiş. Evet, pazar olduğunu biliyormuş, onun tatilini zehir etmeye de hakkı yokmuş; hepsi tamammış ama bu bir ölüm kalım meselesiymiş.</p>

  <p class="calibre1" style="text-align: justify;">Sonunda o kadar yalvarmış, dil dökmüş ki Ludmilla şantiyeye gelmeyi kabul etmiş. Mehmet’in halini, heyecanını ve isteğini öğrenince de gülmeye başlamış. Pazardaki bir kız için mi kendisini buralara getirttiğini sormuş.</p>

  <p class="calibre1" style="text-align: justify;">Mehmet “Hayır” demiş, “pazarda eşya satan bir kız değil, bir mucize.</p>

  <p class="calibre1" style="text-align: justify;">Gördüğün zaman anlayacaksın, bu dünyaya ait değil o.”</p>

  <p class="calibre1" style="text-align: justify;">“Yani çok mu güzel?” diye sormuş Ludmilla.</p>

  <p class="calibre1" style="text-align: justify;">“Hayır” demiş Mehmet. “Birçok güzel kız var ama o, güzellikle çirkinlikle ilgisi olmayan bir varlık, başka bir şey; anlatılamıyor. Hadi bana bu iyiliği yap, gidip konuşalım şu mucizeyle.”</p>

  <p class="calibre1" style="text-align: justify;">Herhalde Ludmilla da bu “varlığı” merak etmiş olmalı ki, Mehmet’in ısrarına dayanamamış ve orman kıyısındaki geçici çarşıya gitmişler.</p>

  <p class="calibre1" style="text-align: justify;">Akşam olmak üzereymiş, pek az sergi kalmış ortalıkta. Olanlar da her şeyi topluyorlarmış. Kızın yeri ise Mehmet’in kalbine ağrılar saplatan bir ıssızlıkla bomboşmuş. Bunun üzerine Ludmilla’ya tekrar yalvarıp yakarmış ve oradaki kadınlara, o kızın kim olduğunu sormasını istemiş.</p>

  <p class="calibre1" style="text-align: justify;">Ludmilla birkaç kadına sormuş, yeri göstermiş, kızı tarif etmiş. Tanıyan çıkmamış kızı, çünkü oralara ilk kez geliyormuş.</p>

  <p class="calibre1" style="text-align: justify;">Birkaç talihsiz denemeden sonra nihayet bir kadın kızın adını bilmiş:</p>

  <p class="calibre1" style="text-align: justify;">“Olga” demiş, “bir subayın kızı ama başka bir şey bilmiyorum hakkında.” Tahmin edeceğin gibi Mehmet bu sefer de Ludmilla’ya,</p>

  <p class="calibre1" style="text-align: justify;">subay evlerine gitmeleri için tutturmuş. Bu soruşturma ve Olga’yı bulma karşılığında büyük paralar teklif etmiş.</p>

  <p class="calibre1" style="text-align: justify;">Kızı bu işe daha çok para ikna etmiştir sanıyorum, çünkü dediğim gibi o sırada Rusya yoksulluğun pençesinde kıvranıyordu. Kimse maaş</p>

  <p class="calibre1" style="text-align: justify;">alamıyor, yiyecek bulamıyor, herkes hayatta kalmanın çarelerini araştırıyordu. Ludmilla İngilizce bilmesi sayesinde bizim şirkete kapağı atıp canını kurtarmıştı ama kim bilir ailesi, yakınları ne zor koşullarda yaşıyordu. Bu yüzden para dedin mi akan sular duruyordu o günlerde Rusya’da.</p>

  <p class="calibre1" style="text-align: justify;">Ben de o bomboş günde yapacak bir şey bulamayıp uzun süre kitap okumuş, akşama doğru da bir yürüyüşe çıkmıştım. Nefis bir sonbahar kokusu vardı havada, insanın yüreğini hafifletiyordu. Kızaran yaprakları seyretmeye doyamıyordum. O sırada Mehmet’e uğramak düştü aklıma, belki akşam yemeğini birlikte yer, Russki Standart içerdik.</p>

  <p class="calibre1" style="text-align: justify;">İşe bak ki tam bunları düşünürken, parkın ortasındaki güzel yolda Mehmet’le Ludmilla’nın geldiğini gördüm. Doğrusu ilk anda aklımdan, bizimki hiç vakit kaybetmeden güzel kızı kapmış diye geçti ama telaşlı telaşlı yürüyüşlerinde hiç de akşamüstü gezintisine çıkmış iki âşık havası yoktu.</p>

  <p class="calibre1" style="text-align: justify;">Ne olduğunu merak ettim; hele Mehmet’in söyledikleri merakımı daha da artırdı. Birini bulmaları gerekiyormuş, subay evlerine gidiyorlarmış, istersem ben de katılabilirmişim onlara, yolda anlatırmış.</p>

  <p class="calibre1" style="text-align: justify;">Üçümüz birlikte yürümeye başladığımızda Ludmilla bana bir göz kırptı ve “Yıldırım aşkı!” dedi. “Sizinki fena çarpılmış. Bu saatte ev ev bakıp Olga adlı bir kız arayacağız.”</p>

  <p class="calibre1" style="text-align: justify;">Mehmet’e bir şeyler söyleyecek oldum, sonra halini görünce</p>

  <p class="calibre1" style="text-align: justify;">susmamın daha doğru olacağını anladım. Böyle durumlarda çok ters cevaplar verebilirdi çünkü.</p>

  <p class="calibre1"></p>

  <p class="calibre1" style="text-align: justify;">Kirli sarı bloklardan oluşan, bakımsız bir mahalleye geldik. Ortalıkta pek kimse görünmüyordu. Ludmilla şimdi ne yapacağımızı sordu, ona kalırsa geri dönüp bu araştırmayı bürokratik yoldan sürdürmek daha doğruydu. Kayıtlara falan bakmaya çalışırlardı ama Mehmet hem heyecanından hem de kural falan dinlemeyen Akdenizli karakterinden ötürü, hiçbir şey duymak istemiyordu.</p>

  <p class="calibre1" style="text-align: justify;">Nitekim en yakındaki binaya gitti, rastgele bir zile bastı; ses gelmeyince ısrarla bir daha bastı. Sonunda bir kadın sesi cevap verdi, Ludmilla da mecburen diyafona eğilip Rusça bir şeyler söyledi. Bir tek Olga sözünü anladık tabii. Mehmet heyecanla kadının ne dediğini sordu. “Bu mahallede çok Olga var” demiş kadın. “Soyadını bilmezseniz nasıl bulursunuz ki?”</p>

  <p class="calibre1" style="text-align: justify;">Gerçekten de kocaman bir mahalledeydik, bütün subayların kapısını çalıp Olga adlı bir kızları olup olmadığını soramazdık ki. Yine de Mehmet’in aşırı ısrarı yüzünden birkaç zili daha çaldık. Cevap hep olumsuzdu.</p>

  <p class="calibre1" style="text-align: justify;">Mecburen lojmana döndük. Mehmet hem çok heyecanlı hem çok</p>

  <p class="calibre1" style="text-align: justify;">mutsuzdu. İnan bana onu ilk kez böyle görüyordum. O gece çok içki içti, yalnız o gece değil bütün hafta içti, işleri aksattı, Dinç Abi’ye durumu anlatmak zorunda kaldım. “Sabır” dedi, “gençlik delilikleri bunlar, geçer nasıl olsa.”</p>

  <p class="calibre1" style="text-align: justify;">O haftayı epeyce zor geçirdik ve ertesi pazar Lud<span style="font-size: 1em;">milla’yı da alarak erkenden, orman kıyısındaki yolu boyladık. O kadar erken gitmiştik ki, daha hiçbir kadın gelip eşyasını sermemişti. Bir iki saat sonra teker teker sökün etmeye başladılar. Yaşlılar, gençler, başına çiçekli başörtüsü takmış olanlar, zayıflar, şişmanlar ellerinde hurçlarla geldiler, yaygılarını yayıp evden getirdikleri, kim bilir hangi mutlu ve acılı günlerin izini taşıyan eşyalarını yerleştirmeye başladılar. Aile albümleri, sert bakışlı kalpaklı dedeler, dudaklarına halden bilir gülümsemeler yerleştirmiş neneler, evlilik fotoğrafları, cam biblolar,</span></p>

  <p class="calibre1" style="text-align: justify;">lambalar, köstekli saatler, işlemeli yastıklar, madalyalar, askerlik fotoğrafları, düğün fotoğrafları, ressam Şişkin’in resimlerinin işlendiği kutular, hüzünlü bir aile tarihçesi oluşturarak teker teker, özenle yerlerine kondu, alıcı beklemeye başladı ama burada bizim şirkette çalışanlardan başka kim vardı ki bunları satın alsın?</p>

  <p class="calibre1" style="text-align: justify;">Biz ortalığı izlerken Mehmet’in gözü yoldaydı. Kızın gelme ihtimali olan yola gidip gidip dönüyordu. Ne var ki kız gelmedi; öğlen oldu, saat ilerledi yine gelmedi.</p>

  <p class="calibre1" style="text-align: justify;">Bunun üzerine Mehmet, Ludmilla’dan oradaki herkese tek tek</p>

  <p class="calibre1" style="text-align: justify;">sormasını istedi. Geçen hafta işte şuraya, şu böğürtlen kümesinin önüne yaygısını seren kız kimdi? Bilen, gören, tanıyan var mıydı?</p>

  <p class="calibre1" style="text-align: justify;">“Para teklif et” diyordu, cebinden bir tomar para çıkarıp Ludmilla’nın eline tutuşturuyordu. O saate kadar pek bir şey satamamış olan güngörmüş ama halden düşmüş kadınlar da bu manzarayı meraklı gözlerle izliyorlardı.</p>

  <p class="calibre1" style="text-align: justify;">Ludmilla bir iki kadına sorup da yine “Niet” cevabını alınca sonunda çareyi bir anons yapmakta buldu. Yol boyunca sıralanmış kadınların tam ortasında durdu; önemli bir bildiri okuyan parti komiseri edasıyla bağırarak bir şeyler söyledi. Böylece bu güzel kızın çok da gür bir sesi olduğunu öğrenmiş olduk.</p>

  <p class="calibre1" style="text-align: justify;">Biraz sonra genç bir kız bize doğru geldi, mavi gözlerini Ludmilla’ya dikerek bir şeyler söyledi. Ludmilla sevinç içinde bize döndü ve İngilizce “Bulduk!” dedi. “Meğer bu kız, aradığımız Olga Pavlovna’nın kardeşiymiş.”</p>

  <p class="calibre1" style="text-align: justify;">Mehmet neredeyse sarılıp ikisini de öpecekti. “Hadi, hemen gidelim”</p>

  <p class="calibre1" style="text-align: justify;">diye tutturdu, sonra lojmana uğrayıp öyle gitmemizi söyledi. Ne dediyse yapıyorduk, çünkü itiraz etmek mümkün değildi.</p>

  <p class="calibre1"></p>

  <p class="calibre1" style="text-align: justify;">Dördümüz önce şantiyeye gittik, Mehmet şirket arabalarından birini aldı, oradan lojmana uğradık. Bana “Sen de gel” dedi, gittim. Biraz sonra bunun da sebebi anlaşıldı; ondaki ve bendeki bütün yiyecekler, içecekler, torbalara doldurulup arabaya taşındı. Russki Standart Premium votkalar, şişe şişe Chivas Regal viskiler, ithal çikolatalar, peynirler... ne varsa arabaya dolduruldu.</p>

  <p class="calibre1" style="text-align: justify;">Sonra o mahalleye gittik. Akşam olmak üzereyken, adının Oksana olduğunu öğrendiğimiz kızın gösterdiği kapıyı çaldık. Ve kapıyı ger<span style="font-size: 1em;">çekten de mucize kelimesinden başka hiçbir şeyin tanımlayamayacağı bir “varlık” açtı. Evet evet, inan bana, gözlerimle gördüm. Böyle bir şeyi aklından bile geçiremez insan, bugüne kadar hiçbir ressam çizemedi, hatta hiç kimse rüyasında bile göremedi.</span></p>

  <p class="calibre1" style="text-align: justify;">Tuhaf bir varlıktı bu. “Varlık” diyorum, çünkü insan diyemeyeceğim kadar değişik, bambaşka bir şeydi. Koridorda yanan loş ışığın altında, Olympos Dağı’ndan biraz önce inmiş bir tanrıça gibi ışıldıyordu.</p>

  <p class="calibre1" style="text-align: justify;">Yuvarlak floresan lambanın altında duruyor, başının üzerinde hale bulunan bir Hıristiyan azizesi gibi görünüyordu. Bana öyle geldi ki, o koridor ışığına da gerek yoktu. Her yer zifiri karanlık olsa da bu</p>

  <p class="calibre1" style="text-align: justify;">“varlık” kutsal ışığıyla yine ışıldatacaktı ortalığı. Kendisi de çok güzel bir kız olan Ludmilla’nın öylece kalakaldığını söyleyeyim de anla artık.</p>

  <p class="calibre1" style="text-align: justify;">Gazeteci kız çekyatta doğrulunca, anlattığım hikâyenin etkisinden kurtulup odaya döndüm. Galiba hikâ<span style="font-size: 1em;">yenin en çok bu bölümü kızın ilgisini çekmişti. Gözleri parlıyordu.</span></p>

  <p class="calibre1" style="text-align: justify;">“Nasıldı yani?”</p>

  <p class="calibre1" style="text-align: justify;">“Olağandışıydı.”</p>

  <p class="calibre1" style="text-align: justify;">“Olağandışı derken...”</p>

  <p class="calibre1"></p>

  <p class="calibre1" style="text-align: justify;">“İşte öyle.”</p>

  <p class="calibre1" style="text-align: justify;">“Tamam da, nasıl bir şeydi, uzun boylu mu, kardeşi gibi mavi gözlü mü, saçları uzun mu kısa mı, biraz anlatın. Neden hepinizi çarptı böyle, hangi özelliğiyle?”</p>

  <p class="calibre1" style="text-align: justify;">“İşte bu sorularına cevap vermem mümkün değil” dedim, “çünkü bilmiyorum, anlatamıyorum. Evet, sarışın, uzun boylu ve koyu lacivert gözlü olduğunu söyleyebilirim ama bu hiçbir şey demek değil.</p>

  <p class="calibre1" style="text-align: justify;">Rusya’da böyle binlerce kız var. Mesele orantı, renk, boy falan değildi, başka bir şeydi. Neydi bilmiyorum ama yüzüne bakınca insanın içinden ağlamak geliyordu.”</p>

  <p class="calibre1" style="text-align: justify;">“Neden ağlamak geliyordu?” diye sordu kız heyecanlı bir tavırla.</p>

  <p class="calibre1" style="text-align: justify;">“Güzel bir şeye bakınca ağlar mı insan?”</p>

  <p class="calibre1" style="text-align: justify;">“Ağlarmış demek ki” dedim. “Buna güzellik mi diyeceğiz, başka bir şey mi bilmiyorum ama bu kadarı insan yüreğine ağır geliyor, kaldıramıyorsun. Ona bakarken Mevlânâ’nın dizeleri gelmişti aklıma:</p>

  <p class="calibre1" style="text-align: justify;">‘Bu aşka ilahi diyemem korkarım / İnsani diyemem utanırım.’ ”</p>

  <p class="calibre1" style="text-align: justify;">Bu gazeteci kızın yüzü de kaşlarını çattıkça güzelleşiyordu. Değişik, kendine özgü bir yüzdü. Ben Olga’nın güzelliğini anlattıkça kızın kaşları daha da çatılıyordu. Kendisi bunun farkında değildi ama bu ifade yüzünü çok hoş bir hale getiriyordu. Belli ki bebekliğinden bu yana, güzel olduğu söylenerek yetiştirilmiş, ailesinden, çevresinden hep iltifatlar duymaya alışmıştı. Bu yüzden Olga’nın güzelliğinin bu derece yoğun anlatılmasına kızıyor, hatta anlayamıyordu. Ama işte mesele tam da buradaydı. Olga Pavlovna’nın güzelliği, bir kadın güzelliği değildi. Hatta bu dünyaya ait bile değil gibiydi. Zaten öyle olduğu da bir süre sonra ortaya çıkacaktı, hem de çok acı bir şekilde.</p>

  <p class="calibre1" style="text-align: justify;">“Öyle bir anlatıyorsunuz ki bu Rus kızını” dedi, “duyan da ona kardeşinizin değil, sizin âşık olduğunuzu sanacak.”</p>

  <p class="calibre1"></p>

  <p class="calibre1" style="text-align: justify;">“Yanılıyorsun bebeğim” dedim. “Olayları kardeşimin gözünden aktarmaya çalışıyorum sana. Hem de bu olayın gerçek boyutunu kavramanı, basit bir kadın erkek ilişkisi gibi yorumlamamanı istiyorum.”</p>

  <p class="calibre1" style="text-align: justify;">“Nasıl?” dedi. İyice kızdığı belli oluyordu. “Kaç yaşındaydı bu kız?”</p>

  <p class="calibre1" style="text-align: justify;">“Yirmi ikiymiş, sonra öğrendik.”</p>

  <p class="calibre1" style="text-align: justify;">“Eeee, ne oldu sizin o hipofiz soğanı teorilerinize? O da aynı biyolojik kurallara bağlı değil miydi? Bilmem ne hormonu salgılamıyor muydu?”</p>

  <p class="calibre1" style="text-align: justify;">Yüzüne uzun uzun kaygıyla baktım.</p>

  <p class="calibre1" style="text-align: justify;">“Kızacaksın ama değildi” dedim. “Daha doğrusu ben o zamanlar öyle sanıyordum. Bir melekle karşılaştığıma o kadar emindim ki böyle şeyler hiç aklıma gelmiyordu.”</p>

  <p class="calibre1" style="text-align: justify;">Bunları dinlemek istemiyormuş gibi yanağını eline dayayıp hafif yan döndü, biraz uykusu gelmişti herhalde.</p>

  <p class="calibre1" style="text-align: justify;">“İyi, tamam” dedi. “Siz devam edin anlatmaya.”</p>

  <p class="calibre1" style="text-align: justify;">“Sen de çok güzelsin” dedim. “İnan bana, güzel bir kızsın, hem de çok!”</p>

  <p class="calibre1" style="text-align: justify;">İnatçı bir tavırla “Hayır!” dedi. “Güzel değilim ben.” Sonra bir süre ara verip daha hafif bir sesle ekledi: “Ama kendimi güzel yapıyorum.”</p>

  <p class="calibre1" style="text-align: justify;">Bununla ne demek istediğini, yaptığı hafif makyajı mı, yoksa yüz ifadesini mi kastettiğini hiç anlamadım, soramadım da. Belki de Olga’nın güzelliğini tapınır gibi tasvir etmeme kızmıştı, kim bilir!</p>

  <p class="calibre1" style="text-align: justify;">Hikâyemize devam ettim:</p>

  <p class="calibre1"></p>

  <p class="calibre1" style="text-align: justify;">Sonra Oksana, ablasına bir şeyler anlattı, hep birlikte içeri girdik.</p>

  <p class="calibre1" style="text-align: justify;">Harap bir evdi, her tarafından yoksulluk akıyordu; küçük, muşamba kaplı masada, iskelet haline gelmiş, avurdu avurduna geçmiş, tek bacaklı ve tek kollu bir adam oturuyordu. Önünde kötü bir votka şişesi vardı. Adama kırık dökük Rusçamızla “Dobrıy veçer” dedik, yani iyi akşamlar, sonra lojmandan getirdiğimiz ne varsa teker teker masaya yığdık. Adamın sırtında eski bir üniforma ceketi vardı, bizi birlikte içmeye davet etti. Artık hayatta hiçbir şeye şaşırmayan bir hali vardı.</p>

  <p class="calibre1" style="text-align: justify;">Mahvolmuş bir adamdı. Mehmet’le ben, bir de Ludmilla sofraya oturduk; getirdiğimiz votkaları içmeye koyulduk, Ludmilla viskiye Coca-Cola kattı, iğrenç bir içki hazırladı kendisine. Bu arada bir yandan da tercümanlık yapıp, adamın Afganistan’dan dönmüş bir albay olduğunu anlatıyordu. Kolunu ve bacağını o cehennemde kaybetmiş.</p>

  <p class="calibre1" style="text-align: justify;">Bu sözleri söylerken kızın başının, iyice olgunlaştığı için ağırlığını taşıyamayan bir başak gibi yavaşça yastığa doğru kaydığını gördüm.</p>

  <p class="calibre1" style="text-align: justify;">Yastığa değer değmez karanlık derin sulara gömülür gibi, gençliğe özgü bir uykuya dalmıştı.</p>

  <p class="calibre1" style="text-align: justify;">Aldığı ilaçların etkili olduğu belliydi. Bir süre orada oturup kızın uyuyuşunu seyrettim. Elini yanağından çekmiş, bebeklerin yaptığı gibi iki kolunu birden başının üstüne uzatmıştı. Nefes aldığı belli olmuyordu, sanki zaman nehrinin içinde eriyip gitmişti. Onu niye o kadar uzun süre izledim bilmiyorum. Kavabata veya ona özenerek bir kısa roman yazan Márquez gibi uyuyan kızları seyretme merakım yoktu ama epeyce kaldım orada. Sonra yavaşça kalktım, kapıyı örtüp çıktım.</p>

  <h2 class="calibre1" id="sigil_toc_id_19" style="text-align: justify;"><i class="calibre2">17.Mona Lisa, unutkan inek ve gündelik olaylar</i></h2>

  <p class="calibre1" style="text-align: justify;">O sabah, uykuyla uyanıklık arasında, daha önce hiç başıma gelmeyen ilginç bir görüyle karşılaştım. Ustaca aydınlatılmış, modern bir sergi salonu görüyordum. Duvarlarda hepsi aynı boy onlarca tablo asılmış, bu tablolar, üstlerindeki özel lambalarla aydınlatılmışlardı. Ama işin garip tarafı, tabloların tamamının <i class="calibre2">Mona Lisa</i> olmasıydı; onlarca <i class="calibre2">Mona</i> <i class="calibre2">Lisa</i> yan yana dizilmişti.</p>

  <p class="calibre1" style="text-align: justify;">Gezmeye başladım. Resimlere yakından bakınca ilginç bir şey fark ettim. Resimler <i class="calibre2">Mona Lisa</i> olmasına <i class="calibre2">Mona Lisa</i>’ydı; saçlar, gülümseyiş, ellerin birbirine kavuşturulma biçimi, duruş, giysi, hatta arkadaki manzara tıpatıp aynıydı ama her tablodaki yüz ifadesi, başka bir kadını çağrıştırıyordu. Bu da tabloları farklılaştırıyor, hepsine ayrı bir ifade veriyordu. Da Vinci’nin <i class="calibre2">Mona Lisa</i>’sı en baştaydı. O resimden yayılan gizemli gülümseme ve huzur, hemen yanındaki tabloda yerini bambaşka bir ifadeye bırakıyordu. Çünkü ikinci tablodaki yüz Hillary Clinton’ı akla getiriyordu. Onun yanında Rahibe Teresa, onun yanında İndira Gandhi, onun yanında Türkân Şoray, sonra Marilyn Monroe, bir sonraki Arzu, daha sonraki Tansu Çiller, Hatice Hanım, Ludmilla, annem, Margaret Thatcher, onun yanında... saymakla bitmeyecek galiba, onun için burada bırakayım.</p>

  <p class="calibre1" style="text-align: justify;">Her tablonun önünde durup uzun uzun bu kadınlara bakıyordum.</p>

  <p class="calibre1" style="text-align: justify;">Aynı resim ve aynı yüz olmasına rağmen altlarına değişik ifadeler yazmak gerekirdi: Mesela “huzur”, “hırs”, “şefkat”, “masumiyet”,</p>

  <p class="calibre1" style="text-align: justify;">“kötülük”, “utangaçlık”, “fettanlık”, “intihar eğilimi”, “nefret”,</p>

  <p class="calibre1" style="text-align: justify;">“gizem”, “iktidar açlığı”, “iyi niyet”... O sabah kalkmam çok uzun sürdü, çünkü bir türlü bu sergiden ayrılamadım. Her <i class="calibre2">Mona Lisa</i> beni kendine çekiyordu.</p>

  <p class="calibre1"></p>

  <p class="calibre1" style="text-align: justify;">Gezerken, sergide iki kişinin eksik olduğunu fark ettim: Biri aşağıda yatan kızdı, öteki de Olga. Nedense bu ikisi yoktu sergide. Belki de resim altını yazmanın karmaşık olmasından, bir kelimeye indirgenememelerinden kaynaklanıyordu bu durum.</p>

  <p class="calibre1" style="text-align: justify;">Biraz sonra Hatice Hanım geldi, yukarıdan seslenip kıza kahvaltı götürmesini rica ettim. Aradan on dakika geçti geçmedi ki telaşla yanıma fırladı. Kızı o halde görünce çok merak etmiş, üzülmüş, vah garipçik, o koca Kırbaş’ın yanında el kadarmış zaten, o hayvan da hiç öyle yapmazmış, kendi Muharremiyle kardeş gibi oynarlarmış ama ne olmuş da acep kızcağızı perişan etmiş böyle.</p>

  <p class="calibre1" style="text-align: justify;">Bir açıklamada bulunmadım, yüzüne de bakmadım, çünkü biraz</p>

  <p class="calibre1" style="text-align: justify;">önceki sergide gördüğüm Hatice Hanım iyi şeyler çağrıştırmamıştı bana. Bir fesatlık sezmiştim onun tablosunda; bir uğursuzluk, ne bileyim bir içten pazarlık hali. Gerçi kendisi öyle değildi şimdi; yüzü yine gepgergin, temiz havada yaşayanlara özgü elma yanaklar, parlayan bir cilt ve tabii o kadar hamur işinin, Rumeli usulü kolböreklerinin kaçınılmaz sonucu olan kilolar.</p>

  <p class="calibre1" style="text-align: justify;">Bu börek lafını niye açtım biliyor musunuz; yemek kokusuna tahammül edemediğim evime ille de birtakım yiyecekler sokma ısrarının sonucunda o gün de peynirli kolböreği getirmişti. Kız bayıla bayıla yemiş</p>

  <p class="calibre1" style="text-align: justify;">biraz önce, ben de bir tadına bakar mıymışım acaba? Harika bir şeymiş, Muharrem neredeyse bütün tepsiyi bitirecekmiş de dur oğlum yavaş demek zorunda kalmış, biraz da mühendis beye götüreyim.</p>

  <p class="calibre1" style="text-align: justify;">Bunun ısıtılacak bir şey olup olmadığını sordum. Isıtılmasa da olurmuş, soğuk da yenirmiş bu börek. Bunun üzerine hadi getir biraz bari dedim. Kahveyle beraber geldi; itiraf etmeliyim ki çok lezzetliydi.</p>

  <p class="calibre1" style="text-align: justify;">O gün planım, yazmakta olduğum denemeye devam etmekti. Bu</p>

  <p class="calibre1" style="text-align: justify;">yüzden kızın odasına hiç uğramadım. Çünkü bir gidersem sorularının ardı arkasının kesilmeyeceğini biliyordum. Bıraktım, kendi kendine oyalansın.</p>

  <p class="calibre1"></p>

  <p class="calibre1" style="text-align: justify;">Cinayet Odası’ndaki masama oturdum, defterimin kısa notlar aldığım bölümünü değil de daha kapsamlı yazılarımı yazdığım bölümünü açtım, son dönemlerde başıma gelen binbir olayla yarıda kalmış olan denememi yazmaya koyuldum. Nietzsche’nin “aktif unutma” tezi üzerinde çalışıyordum. Ona göre hayvanlarla insanlar arasında temel bir tarihsellik farkı vardı. Hayvanların tarihselliği yoktu; dün ve bugün arasında bir fark hissetmezlerdi. Bu tarihsel bilinç insana özgüydü ve hayvanları kıskanmamız için bir sebepti. İnsanın geçmişini araştırması acı veren bir deneyimdi. Mutlu olabilmenin tek şartı “unutmayı”</p>

  <p class="calibre1" style="text-align: justify;">başarabilmekti.</p>

  <p class="calibre1" style="text-align: justify;">“Hayvanların yaptığı gibi neredeyse hafızasız yaşamak ve mutlu olmak mümkündür ama hiçbir şeyi unutmadan yaşamak imkânsızdır” diye yazmıştı. “Ya da konuyu daha basit bir biçimde açıklarsak; uykusuzluk, derin düşünceye dalmak, tarihselliği hissetmek, yaşayanlar için zararlı ve sonunda ölümcüldür. Bu ‘yaşayanlar’ kavramının içine bir insan, bir halk ya da bir kültür dahildir.”</p>

  <p class="calibre1" style="text-align: justify;">Filozofun, hayran olduğu Kont Mirabeau için “Kendisine yapılan saldırıları ve aşağılık eylemleri affetmesi diye bir şey söz konusu değildi, çünkü zaten bunları unutmuştu” demesi de az şey değildi doğrusu.</p>

  <p class="calibre1" style="text-align: justify;">Hayvanların pasif bir biçimde hatırlayamaması demek olan unutmak yerine; Mirabeau’nun “unutma”sı, hayata hizmet etmek için yaratıcı bir biçimde geçmişi yeniden biçimlendirme, zararları telafi etme ve aktif bir unutma eylemiydi.</p>

  <p class="calibre1" style="text-align: justify;">Bu noktada Batılı filozoflardan ayrılıp bizim Doğu dünyasına yönelmek istedim. Şirazlı Sadi’nin insanı nasıl tarif ettiğini not ettim defterime: “Yek katre-i hunest ve hezar endişe”, yani “Bir damla kan ve bin endişe.” İşte unutmayı başaramayan insanın trajedisi bu sözlerde gizliydi. Ömrünü endişeyle tamamlamaya ve sürekli acı çekmeye</p>

  <p class="calibre1" style="text-align: justify;">mahkûm olan bir zavallı ruh.</p>

  <p class="calibre1"></p>

  <p class="calibre1" style="text-align: justify;">Nietzsche’den yaklaşık altı yüzyıl önce Mevlânâ diyordu ki: Geçmişi unut</p>

  <p class="calibre1" style="text-align: justify;">Koy bir kenara</p>

  <p class="calibre1" style="text-align: justify;">Yeni bir sayfa aç</p>

  <p class="calibre1" style="text-align: justify;">Kurtar benliğini dünden</p>

  <p class="calibre1" style="text-align: justify;">Bugünün çocuğu ol</p>

  <p class="calibre1" style="text-align: justify;">Bütün bilgeliği ve gülümseyişiyle gençliğin</p>

  <p class="calibre1" style="text-align: justify;">Şu anı hiç terk etme ne olur</p>

  <p class="calibre1" style="text-align: justify;">Sonsuza uzanan şu günü, terk etme.</p>

  <p class="calibre1" style="text-align: justify;">Denemenin bitişinde vardığım sonuç tatsızdı doğrusu: Çünkü Nietzsche de, Mirabeau da yeni bir şey söylememişti, İslam mutasavvıfları onlardan yüzlerce yıl önce bulmuşlardı gerçeği. Ben de bunu söyleyerek düşünce dünyasına özgün bir katkıda bulunmuş sayılmazdım pek. En iyisi bu makaleyi de unutmaktı! Yazdıklarım bu kez de, daha yazar yazmaz gözümden düşmeye başladı. Ama yine de içimde ufak bir teselli payı kaldı. Biz mühendisler bir yapıya parça parça değil bir bütün olarak bakma, taşıyıcı kolonlarını, statik hesaplarını yapma ve bütün detayları bir genel plana oturtma disiplinine sahip olduğumuz için, “UNUTMA ERDEMİ” adlı değersiz denemem en azından böyle bir işlevi yerine getirmişti. Yeni düşünce geliştirmek kadar, veriler arasındaki bağlantıları belirlemek de önemliydi. Kimse görmeyecek olsa bile.</p>

  <p class="calibre1" style="text-align: justify;">Böylece dalıp gitmişim; saati de, kızın varlığını da unutmuşum; zaten unutma üstüne değil miydi çalışma? Kalkıp kızın odasına gittiğimde akşam olmak üzereydi. Yatakta uzanıyordu yine, ben girince başını beni hiç fark etmemiş gibi öte yana çevirdi; ama bu davranışı, beni fark ettiğini daha da belirgin bir biçimde ortaya çıkardı. Saçlarını savurma</p>

  <p class="calibre1" style="text-align: justify;">huyu vardır ya bu kızların, yerine göre öfke, yerine göre cilve, yerine göre şaşkınlık ifade eder, bu seferki savurma bir öfkeyi anlatıyordu.</p>

  <p class="calibre1" style="text-align: justify;">“Kusura bakma” dedim, “bir deneme üzerinde çalışıyordum, dalıp gitmişim. Aptallık işte, ayağın nasıl, daha iyi mi biraz? İlaçlar iyi geldi mi?”</p>

  <p class="calibre1" style="text-align: justify;">Böyle konuşup sorular sormamın saçma olduğunu anlayıp sustum. O</p>

  <p class="calibre1" style="text-align: justify;">da uzun bir süre bana surat yaptı, sonra sitemle konuştu:</p>

  <p class="calibre1" style="text-align: justify;">“Değdi mi bari saatlerce yazdığınıza” dedi. “Yine mi edebiyat?”</p>

  <p class="calibre1" style="text-align: justify;">“Hayır” dedim, “bu sefer unutkan bir inek üstüne.”</p>

  <p class="calibre1" style="text-align: justify;">Güldü; “İyi misiniz siz yaaa?” dedi. “Her seferinde şaşırmayayım diyorum ama yine şaşırtmayı başarıyorsunuz beni. Ne demek unutkan inek?”</p>

  <p class="calibre1" style="text-align: justify;">“Bak” dedim ve ona şu hikâyeyi anlattım: “Bir inek düşün; ne dünün anlamı var onun için ne de yarının. Sabahtan akşama kadar yiyor, içiyor, sindiriyor, dinleniyor, ertesi gün yine aynı şeyleri yapıyor. O ana bağlı olarak yaşıyor. Ne hüzün var, ne merak, ne kaygı, ne de can sıkıntısı. Sorsan ineğe, desen ki, ‘Niye bana mutluluğundan söz etmiyorsun da öylece bakıp duruyorsun?’, sana der ki: ‘Ne söyleyeceğimi hep unutuyorum.’ Sonra bu cevabı da unutur ve sessizliğe gömülür.”</p>

  <p class="calibre1" style="text-align: justify;">Kız altdudağını büktü: “Aman ne ilginçmiş” dedi. “Bu mu felsefe dediğiniz?”</p>

  <p class="calibre1" style="text-align: justify;">“Evet” dedim.</p>

  <p class="calibre1" style="text-align: justify;">“Kim söylemiş bunu?”</p>

  <p class="calibre1" style="text-align: justify;">“Nietzsche.”</p>

  <p class="calibre1"></p>

  <p class="calibre1" style="text-align: justify;">Sıkılmış gibi iç geçirdi: “Bu sözde ne var şimdi Allah aşkına?” dedi.</p>

  <p class="calibre1" style="text-align: justify;">“Niye okuyorsunuz bu adamı?”</p>

  <p class="calibre1" style="text-align: justify;">“Deli de ondan!” dedim.</p>

  <p class="calibre1" style="text-align: justify;">“Siz de delisiniz” dedi.</p>

  <p class="calibre1" style="text-align: justify;">Karşılık vermedim, sadece güldüm.</p>

  <p class="calibre1" style="text-align: justify;">“Niye bu kadar meraklısınız deli olmaya peki?”</p>

  <p class="calibre1" style="text-align: justify;">“Çünkü en büyük akıl delinin aklıdır” dedim.</p>

  <p class="calibre1" style="text-align: justify;">Sonra “Hikâyeyi anlamadın galiba” diye devam ettim. “Kerberos sana saldırdığını hatırlamıyor, vicdan azabı çekmiyor, kulübesinde mutlu bir şekilde yatıyor ama sen belki de ömrün boyunca, yanından bir köpek geçse ürpereceksin, kâbus göreceksin. Ama bir</p>

  <p class="calibre1" style="text-align: justify;">unutabilsen...”</p>

  <p class="calibre1" style="text-align: justify;">Gözlerini kısarak “O hayvanı uyutmak lazım” dedi. “Kesin lazım.</p>

  <p class="calibre1" style="text-align: justify;">Başka birinin de canını yakacak.”</p>

  <p class="calibre1" style="text-align: justify;">O zaman dediklerimi hiç düşünmediğini anladım, sözü değiştirdim.</p>

  <p class="calibre1" style="text-align: justify;">“Eeee, sen ne yaptın bütün gün bakalım?”</p>

  <p class="calibre1" style="text-align: justify;">Ne yapacakmış, can sıkıntısından hep kendini trenin altına boşu boşuna atan Anna ile yine boş yere zehir içen Emma denilen kadınla uğraşıp durmuş. Ona göre iki kadın da ruh hastasıymış. O Vronski denen adam da, Rodolphe denen, Leon denen adamlar da bu kadınların öldüğüne değmezmiş, amma da saçmalamışlar; iki romanı da hiç inandırıcı bulmamış. Saçma sapan hikâyelermiş bunlar; eski modaymış, küflüymüş.</p>

  <p class="calibre1"></p>

  <p class="calibre1" style="text-align: justify;">Bir gün içinde iki romanı da okumuş olmasına şaştım doğrusu, bunu da söyledim.</p>

  <p class="calibre1" style="text-align: justify;">“Okumak derken...”</p>

  <p class="calibre1" style="text-align: justify;">“O kitapları demek istiyorum, onların birini bile bir günde okuyamaz insan.”</p>

  <p class="calibre1" style="text-align: justify;">“Onca sayfa okunur mu hiç ya? Özetlerine baktım.”</p>

  <p class="calibre1" style="text-align: justify;">Bunları söylerken kucağındaki iPad’i işaret ediyordu. O zaman hayatı, aşkı, ölümü, felsefeyi, edebiyatı 140 karakterlik tweet’lerle ifade eden bir kuşakla konuştuğumu daha derinden kavradım. Aramızdaki uçurum kapanmayacak cinstendi.</p>

  <p class="calibre1" style="text-align: justify;">Birden gülümsedi, muzip bir edayla iPad’de bir şey daha bulduğunu söyledi.</p>

  <p class="calibre1" style="text-align: justify;">“Neymiş?”</p>

  <p class="calibre1" style="text-align: justify;">Aleti elime tutuşturdu.</p>

  <p class="calibre1" style="text-align: justify;">“Kendiniz bakın!”</p>

  <p class="calibre1" style="text-align: justify;"><i class="calibre2">Binbir Gece Masalları</i>’nın desenli bir özeti vardı ekranda. Kapağını çevirdikçe karşına Doğu minyatürlerini hatırlatan güzel çizimler çıkıyordu.</p>

  <p class="calibre1" style="text-align: justify;">“Yani” dedi gülerek, “erkek bir Şehrazad’la karşılaşacağım hiç aklıma gelmezdi ama o da oldu. Hadi anlat bakalım şu Olga hikâyesinin devamını.”</p>

  <p class="calibre1" style="text-align: justify;">Bu genç kuşağın hiç kül yutmadığını düşündüm. Yüzeysel de olsa online dünyalarında bütün bilgiler ellerinin altındaydı ve hiçbir şeyi</p>

  <p class="calibre1" style="text-align: justify;">atlamıyorlardı. Bizim eski dünyanın bilgileri, yanıp mahvolan İskenderiye Kütüphanesi’nin külleri gibi havaya savrulmuştu.</p>

  <p class="calibre1" style="text-align: justify;">“Hikâye biterse sabah öldürecek misin beni?” dedim.</p>

  <p class="calibre1" style="text-align: justify;">“Belli olmaz” dedi. “Hikâyenin değip değmeyeceğine bağlı.</p>

  <p class="calibre1" style="text-align: justify;">Şehrazad gibi ilginç şeyler anlatırsan ben de sultan gibi kelleni bağışlarım. Dün akşam bıraktığında kardeşin, Ludmilla, Olga’nın babası votka içiyordunuz. Hadi oradan devam et bakalım.”</p>

  <h2 class="calibre1" id="sigil_toc_id_20" style="text-align: justify;"><i class="calibre2">18.Minsk’teki otel, dans eden piyano ve bir sorun</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">Pavel, yani kızların babası Afganistan’dan bahsederken hâlâ ürperiyordu. Sanki kolundan ve bacağından daha önemli şeylerini bırakmıştı orada, yüreğine bir daha çıkmamacasına bir korku yerleşmişti. Mücahit kelimesini telaffuz ederken bile sarsılıyordu.</p>

  <p class="calibre1" style="text-align: justify;">Pavel askeri hastaneden çıktıktan sonra garnizondaki evine gelmiş, iki kızıyla yarı aç yarı tok yaşamaya çalışıyordu. Karısı yıllar önce ölmüştü. Bina sadece lahana ve patates kokuyordu, belli ki bütün subay aileleri sürekli bunları haşlayıp yiyorlardı.</p>

  <p class="calibre1" style="text-align: justify;">Adam bize Rusya’nın korkunç kaderini anlatıyordu. Birinci Dünya Harbi’nde üç milyon ölü, ihtilalden sonraki iç savaşta milyonlarca ölü daha, İkinci Harp’te yirmi altı milyon ölü, Afganistan Harbi, şimdi de perestroikanın, glasnostun açlıktan ölmeye mahkûm ettiği insanlar.</p>

  <p class="calibre1" style="text-align: justify;">Yani 1900’lerde doğmuş bir Rus erkeği hiç gün yüzü görmemişti; kadını da yoksulluk ve korku içinde yaşamıştı.</p>

  <p class="calibre1" style="text-align: justify;">Artık bu adamın beklediği hiçbir şey yoktu hayattan. Öksürdüğünde ciğerleri dışarı fırlayacak gibi oluyor, yarım vücudu acıyla kıvranıyordu. Belli ki bu hayata ancak votka ve birbiri ardına sardığı ucuz tütünle dayanıyordu. Ve masanın üstündeki Lenin ile Stalin resimlerine saygıyla bakıyordu. Galiba hayatında en çok övündüğü şey Stalingrad Muharebesi ve iki kızıydı.</p>

  <p class="calibre1" style="text-align: justify;">Zaten onlar için yaşıyormuş, ne olacaklarını da bilemiyor, her gece kaygılar içinde sabaha kadar düşünüyormuş. Bu yüzden Olga’yla Mehmet’in arkadaşlık kurmasını kötü karşılamadı. Hatta karşılarına böyle (ona göre) zengin bir mühendis çıktığı için kendini çok şanslı</p>

  <p class="calibre1" style="text-align: justify;">sayıyordu. Bunların kimini kendi söylüyor, kimini de Ludmilla kendi yorumu olarak aktarıyordu. Hatta bir ara adamın Oksana’yı da bana yamamaya çalıştığından kuşkulandım ama daha çok küçüktü kız, ben de pedofil değildim çok şükür.</p>

  <p class="calibre1" style="text-align: justify;">O ilk gece gayet dostça geçti. Dönüş yolunda Mehmet sevinçten aklını oynatacak gibiydi. Sarılıp sarılıp beni ve Ludmilla’yı öpüyor, teşekkür üzerine teşekkür yağdırıyordu.</p>

  <p class="calibre1" style="text-align: justify;">“Anladığım kadarıyla o zamanlar insanlara dokunabiliyordun” diyerek araya girdi kız. “Öyle olmasaydı Mehmet seni öptüğü için kıyamet kopardı.”</p>

  <p class="calibre1" style="text-align: justify;">Bu konu üzerinde hiç durmadım, kıza haklı olduğunu belirten bir baş</p>

  <p class="calibre1" style="text-align: justify;">işareti yapıp hikâyeye devam ettim:</p>

  <p class="calibre1" style="text-align: justify;">Ertesi gün Mehmet şirket arabasıyla Minsk’e gidip küçük bir lokantayı dolduracak kadar yiyecek ve içki aldı. Akşam yemeğini yine Pavellerde yedik. Bu kez ziyafet sofrasına hepimiz oturmuştuk. Hani Tolstoy, <i class="calibre2">Anna Karenina</i>’ya “Bütün mutlu aileler birbirine benzer” diye başlar ya, o ilk cümleyi okudun mu bilmem, işte biz de o mutlu aileler gibi olmuştuk. Gündüzleri, işi zamanında teslim edebilmek için deliler gibi çalışıyor, akşamları hep birlikte votkalı havyarlı, neşeli yemekler yiyorduk.</p>

  <p class="calibre1" style="text-align: justify;">Ruslarda bir atasözü varmış “Beyaz ekmek, siyah havyar!” diye.</p>

  <p class="calibre1" style="text-align: justify;">Ludmilla durmadan bu sözü söyleyip gülüyordu. Çorni’nin siyah demek olduğunu anlamıştık, çünkü yemekten sonra kafaları iyice bulup da söyledikleri şarkılarda “Oçi çorniye” geçiyordu hep; siyah gözler demekmiş.</p>

  <p class="calibre1" style="text-align: justify;">Yalnız şunu belirtmem gerekiyor. Olga hiç bu şarkılara, eğlencelere katılmazdı. Kendi âleminde gibiydi. Odadaki varlığı, sanki bir ruh çağırmışsın da onu hissediyormuşsun gibi doğaüstü bir şeydi. Mehmet</p>

  <p class="calibre1" style="text-align: justify;">ise gözlerini bir saniye bile ondan ayırmıyordu. Gece yarısı lojmanlarımıza gidiyorduk ama her akşam aile sofrasında buluşur gibi o masaya oturuyorduk. Tek zorluğumuz onların tek kelime İngilizce bilmemeleri, bizim de tek kelime Rusça anlamamamızdı. En basit konuşmada bile Ludmilla’ya muhtaçtık. Bunun ne kadar zor bir durum olduğunu anlayabiliyor musun? Karşılıklı tek kelime edememek, her şeyi Ludmilla’ya bakarak anlatmak, sonra cevabı da yine onun yüzüne bakarak beklemek. Çok güzel ve hızlı çeviri yapıyordu doğrusu ama yine de karşılıklı konuşamamak çok tuhaf bir duyguydu. Hele Mehmet’le Olga için. Bakışıp duruyordu garipler.</p>

  <p class="calibre1" style="text-align: justify;">“Peki bu arada kardeşinle Olga arasında hiçbir gelişme olmadı mı?”</p>

  <p class="calibre1" style="text-align: justify;">diye sordu kız.</p>

  <p class="calibre1" style="text-align: justify;">“Oldu” dedim. “Ben de oraya geliyordum. O hafta sonu Mehmet, Minsk’e gitmemiz fikrini ortaya attı. Herkesin hoşuna gitti bu. Oksana babasıyla kalacaktı, dördümüz başkente gidecektik. Öyle de yaptık.</p>

  <p class="calibre1" style="text-align: justify;">Akşama kadar şehrin güzel parklarını, yeni evlenen çiftlerin mutlaka ziyaret ettiği şehitler anıtını falan gezdik, akşam sana daha önce anlattığım o güzel otelde yemek yedik ve sonra içki içmek için bara geçtik.”</p>

  <p class="calibre1" style="text-align: justify;">“Bar derken... Hani Mihail’le karşılaştığın bar mı?”</p>

  <p class="calibre1" style="text-align: justify;">Doğru hatırlıyordu kız. Hiçbir şeyi unutmadığı için ona bir iki övücü söz söyleyip hikâyeye devam ettim:</p>

  <p class="calibre1" style="text-align: justify;">Bir de piyanist başlamıştı orada, genç bir adam; çeşitli dillerde şarkılar çalıp söyleyerek herkesi eğlendiren komik biriydi. Hatta hiçbir yerde görmediğim bir icat çıkarmıştı; piyanonun bir ayağına yay koydurmuş herhalde, hareketli parçaların en heyecanlı yerinde diziyle kocaman çalgının bir ucunu kaldırıveriyordu. Deyim yerindeyse bu dans eden piyano Olga’nın çok hoşuna gitti. Hele Paolo Conte’nin</p>

  <p class="calibre1" style="text-align: justify;">“Via Con Me” parçasını çalmaya başlayınca, yüzünde belki de ilk kez gördüğümüz bir mutluluk belirdi. Belli ki bu parçaya bayılmıştı.</p>

  <p class="calibre1"></p>

  <p class="calibre1" style="text-align: justify;">Piyanist İtalyan aksanıyla “It’s wonderful, it’s wonderful” derken sallanarak piyanoyu havalandırıyor, bizim gruba keyifle göz kırpıyordu.</p>

  <p class="calibre1" style="text-align: justify;">Durmadan içki içiyorduk. Mehmet bir ara bana Türkçe “Sen çaktırmadan gidip üç oda ayırtsana” dedi. “Bu gece burada kalalım.”</p>

  <p class="calibre1" style="text-align: justify;">“Tamam” dedim, bir süre sonra kalktım, resepsiyona gidip üç odanın anahtarlarını aldım. Döndüğümde piyanist kim bilir kaçıncı kez “Via Con Me” şarkısını çalıyor, Mehmet de adama durmadan bahşiş veriyordu. Ona bir göz kırptım, işin tamam olduğunu anladı. Bana sen söyle diye işaret etti. Uygun anı bekledim, çünkü Mehmet’le Olga, piyanistin söylediği romantik Slav parçalarıyla yanak yanağa dans etmeye başladılar. Biz de Ludmilla’yla içki içmeye devam ettik.</p>

  <p class="calibre1" style="text-align: justify;">O sırada kız bana “Siz dans etmediniz mi?” dedi; sonra ekledi: “Ludmilla’yla?”</p>

  <p class="calibre1" style="text-align: justify;">“Hayır” dedim, “etmedik, konuşmadık da, sadece içtik.”</p>

  <p class="calibre1" style="text-align: justify;">“Neden?”</p>

  <p class="calibre1" style="text-align: justify;">“Bilmem” dedim, “öyle oldu.”</p>

  <p class="calibre1" style="text-align: justify;">Sonra Mehmet’le Olga dönünce çok içtiğimizi, bu geç saatte yola çıkmanın iyi bir fikir olmadığını söyledim; neden otelde kalıp da ertesi sabah dönmüyorduk? Ludmilla bu sözlerimi Olga’ya çevirdi. Bu fikri herkes uygun buldu. “Odaları ayırttım bile” dedim, sonra asansörle üçüncü kata çıktık. Her katta bir görevli oluyordu bu otellerde. Üçüncü katta da, koridorda şişman bir Rus kadın oturmaktaydı. Ona neşeli bir selam verdik ama sebepsiz yere gülmekten yerlere yıkılan bizim gruba sert sert bakmakla yetindi.</p>

  <p class="calibre1" style="text-align: justify;">Hepimiz sallanıyorduk. Anahtarları çıkardım, birini Ludmilla’ya verdim, “Bu senin” dedim. İkinci anahtarı salladım, “Bu da benim.”</p>

  <p class="calibre1" style="text-align: justify;">Üçüncü anahtarı da Olga’ya uzattım, “Bu da sizin.” Olga odada yalnız</p>

  <p class="calibre1" style="text-align: justify;">kalacağını sandı galiba ama ben “Mehmet’le sizin” diye ekledim. Ludmilla bu sözleri çevirdi. Bir şaşkınlık oldu, kısa bir süre hepimiz sustuk, sonra Olga güldü ve anahtarı aldı, sanırım içkiye pek alışık olmadığından fena halde çarpılmıştı, rüyada gibiydi, ne olduğunun da pek farkında değildi.</p>

  <p class="calibre1" style="text-align: justify;">Hepimiz odalarımıza çekildik. O kadar sarhoştum ki biraz ayılmak için banyoda yüzüme soğuk su çarptım, sonra soyunmadan kendimi yatağın üstüne attım, hemen sızdım galiba. Ne kadar uyuduğumu bilmiyorum, sonra odanın telefonu çaldı.</p>

  <p class="calibre1" style="text-align: justify;">Kız “Bir dakika” dedi. “Nasıl oldu da sizin Ludmilla’yla aranızda hiçbir şey geçmedi? Pek normal değil bu durum.”</p>

  <p class="calibre1" style="text-align: justify;">“Onu tanısan normal olduğunu anlardın” dedim ve devam ettim: Buz gibi bir kızdı, içmemize, eğlenmemize rağmen, resmi ilişki biçimini hiç bozmuyordu. Beyaz teniyle kontrast oluşturan koyu renk, uzun saçlarının güzelliğini sıkı bir topuzla, gözlerinin güzelliğini ise siyah bağa çerçeveli gözlükle saklardı. Hiç kadınsı bir halini görmediğim için aklıma öyle şeyler gelmiyordu. Yalnız benim değil, şantiyede kimsenin aklına gelmiyordu. Sadece iş arkadaşıydık.</p>

  <p class="calibre1" style="text-align: justify;">Neyse... Aradan ne kadar geçtiğini bilmiyorum, telefon sesiyle uyandım. Mehmet arıyor, Ludmilla’nın oda numarasını soruyordu. “Bir şey oldu” diyordu. Ne olduğunu sordum, “Sonra anlatırım, sen şimdi Ludmilla’nın numarasını söyle” dedi. Söyledim, bir şey demeden kapattı ama benim aklım takıldı bu olaya. Kapıyı aralayıp baktım, biraz sonra sabahlık giymiş Ludmilla odasından çıktı. Ne olduğunu sordum,</p>

  <p class="calibre1" style="text-align: justify;">“Bilmiyorum” dedi, “bir sorun varmış galiba, şimdi anlarız.”</p>

  <p class="calibre1" style="text-align: justify;">Mehmetlerin oda kapısını çaldı, içeri girdi. Ben de kapının önüne gidip biraz içeriye kulak verdim. İçerden Olga’nın sesi geliyordu. Ağlıyor muydu, şikâyet mi ediyordu, bir şey mi anlatmaya çalışıyordu anlayamadım. Sonra Ludmilla’nın sesini duydum, hangi dilde konuştuğunu</p>

  <p class="calibre1" style="text-align: justify;">ayırt edemiyordum. İçkiden başım dönüyordu, odaya dönüp kendimi yatağa bıraktım, uyudum.</p>

  <p class="calibre1" style="text-align: justify;">Bu arada benim dinleyicimin gözleri kapanmaya, başı önüne</p>

  <p class="calibre1" style="text-align: justify;">düşmeye başladı yine. Uyumamak için direniyordu ama ilaçların gücüne karşı gelmesi giderek güçleşiyordu. Mahmur bir sesle sordu:</p>

  <p class="calibre1" style="text-align: justify;">“Ne olmuş acaba?” dedi. “Bu hikâye giderek garipleşmeye başladı.”</p>

  <p class="calibre1" style="text-align: justify;">“Ertesi sabah hiçbir şey olmamış gibi kahvaltıda buluştuk” diye anlatmaya devam ettim.</p>

  <p class="calibre1" style="text-align: justify;">Sonra arabaya binip Borisov’a döndük. Arabayı ben kullanıyordum, Ludmilla önde oturuyordu. Mehmet’le Olga da arkada. Mehmet’e gece ne olduğunu sormak istiyordum ama kızların önünde soramıyordum.</p>

  <p class="calibre1" style="text-align: justify;">Türkçe konuşsak bile olmazdı bu, böyle şeyler yabancı dilde de olsa anlaşılırdı. Zaten dikkatimi yola vermiştim, sabahın o erken saatinde ortalığı sis basmıştı. Rüya gibiydi her şey. İki yanımızdaki kayın ormanları sisle sarmalanmıştı, bir büyü âlemine dalmıştık.</p>

  <p class="calibre1" style="text-align: justify;">Çok uykun geldi. Hadi uyu, yarın devam ederiz.</p>

  <p class="calibre1" style="text-align: justify;">Kızın gözleri kapanıyor, başı önüne düştükçe silkinip kendine geliyordu.</p>

  <p class="calibre1" style="text-align: justify;">“Hayır” dedi, “uyumak istemiyorum.”</p>

  <p class="calibre1" style="text-align: justify;">Bu sözleri söyler söylemez başı yavaşça yastığa doğru kaydı, soluk alışı değişti, yüzüne bir huzur ifadesi yerleşti, derin bir uykuya daldı. O</p>

  <p class="calibre1" style="text-align: justify;">gece de bir süre daha oturdum başucunda. Huzurlu uykusunu izledim.</p>

  <p class="calibre1" style="text-align: justify;">Onun derin uykusunu izlemek beni sakinleştiriyordu, onunla birlikte ben de dinleniyordum.</p>

  <h2 class="calibre1" id="sigil_toc_id_21" style="text-align: justify;"><i class="calibre2">19.Yine aşk cinayetleri ve intiharlar üzerine konuşuluyor</i></h2>

  <p class="calibre1" style="text-align: justify;">Ertesi sabah kızı oldukça canlı gördüm. Yarım kalan bir cümleye devam eder gibi, fikrini değiştirdiğini söyledi. Hangi konudan söz ettiğini anlamadım elbette. “Anna ve Emma adlı kadınlar konusunda” diye açıklarken elindeki iPad’i uzattı bana.</p>

  <p class="calibre1" style="text-align: justify;">“O kadar da modası geçmemiş bu hikâyelerin. Şuna baksana” dedi.</p>

  <p class="calibre1" style="text-align: justify;">iPad’de bir gazete haberi açılmıştı, okudum: Derince ilçesinde genç bir kadınla genç bir adam, sabah erkenden deniz kıyısına gitmişler. Su derinmiş orada. Ellerini birbirine dolayıp sıkıca bağlamışlar ve denize atlamışlar. Olayı uzaktan görenler olmuş, kurtarmaya çalışmışlar ama ikisi de boğulmuş. Üstlerinden çıkan kimliklerde, adamın da kadının da başka kişilerle evli olduğu anlaşılmış. İkisinin de çocukları varmış.</p>

  <p class="calibre1" style="text-align: justify;">“Ne tuhaf bir intihar biçimi” dedim. “Bileklerini birbirlerine bağlayarak, birinin ölüp ötekinin kurtulması ihtimalini ortadan kaldırmışlar.</p>

  <p class="calibre1" style="text-align: justify;">Akıllıca aslında.”</p>

  <p class="calibre1" style="text-align: justify;">“Sadece bu değil” dedi kız. “Şu başlıkları sadece son bir ayın haberlerinden seçtim.”</p>

  <p class="calibre1" style="text-align: justify;">iPad’de başka bir sayfa açıp alt alta sıralanmış haber başlıklarını gösterdi:</p>

  <p class="calibre1" style="text-align: justify;">İstanbul’da akıl almaz yasak aşk cinayeti!</p>

  <p class="calibre1" style="text-align: justify;">Bağcılar’da karşılıksız aşk cinayeti: 4 ölü.</p>

  <p class="calibre1" style="text-align: justify;">İzmir’de sevgisine karşılık alamayan genç, pompalı tüfekle</p>

  <p class="calibre1" style="text-align: justify;">dehşet saçtı.</p>

  <p class="calibre1"></p>

  <p class="calibre1" style="text-align: justify;">Katili, sevgilisi çıktı.</p>

  <p class="calibre1" style="text-align: justify;">Sevdiği kızdan karşılık göremeyen genç cinnet geçirdi. Kızı vurduktan sonra, intihar etti.</p>

  <p class="calibre1" style="text-align: justify;">Üç ayrı şehir, üç aşk intiharı: Mersin, Antalya, Düzce’den intihar haberleri geldi.</p>

  <p class="calibre1" style="text-align: justify;">Polis memuru, sevdiği kız evlenmeyi reddedince beylik</p>

  <p class="calibre1" style="text-align: justify;">tabancasını kalbine dayayıp ateşledi.</p>

  <p class="calibre1" style="text-align: justify;">“Bu ne ya?” dedi kız. “Haklıymışsın vallahi; aşk haberleriyle, cinayet ve intihar at başı gidiyor sanki. Herkes de aşkı iyi bir şey sanır; daha önce hiç böyle düşünmemiştim.”</p>

  <p class="calibre1" style="text-align: justify;">“Son bir ay diyorsun” dedim “ve sadece Türkiye’de. Bir de dünyayı ve insanlık tarihini düşün. Kim bilir kaç yüz milyon kişi aşk delirmesinden öldü.”</p>

  <p class="calibre1" style="text-align: justify;">“Doğru vallahi” dedi. “Böyle bakınca...”</p>

  <p class="calibre1" style="text-align: justify;">Hem kahve içiyor hem konuşuyorduk. O sabah odasında kalmamış, yukarı çıkmıştı. Yine bastonu kullanıyordu ama artık çok daha rahat yürüyebiliyordu görebildiğim kadarıyla.</p>

  <p class="calibre1" style="text-align: justify;">“Bugün kaçmak yok!” diyordu. “Anlatacaksan anlat şu hikâyeyi de bitsin artık. Akşamı falan bekleyemem, hem uykum geliyor, kayıp gidiveriyorum.”</p>

  <p class="calibre1" style="text-align: justify;">“Peki” dedim. “Nereye kadar hatırlıyorsun hikâyeyi.”</p>

  <p class="calibre1" style="text-align: justify;">“Olga ağlıyordu, galiba Ludmilla’yı çağırmışlardı odalarına. Derdi neymiş?”</p>

  <p class="calibre1"></p>

  <p class="calibre1" style="text-align: justify;">“Tamam” dedim. “Ertesi sabah erkenden kalktık, kahvaltıdan sonra yola çıktık. Arabayı ben kullanıyordum, Ludmilla yanımda oturuyordu.</p>

  <p class="calibre1" style="text-align: justify;">Mehmet’le Olga da arkada.”</p>

  <p class="calibre1" style="text-align: justify;">“Peki, ne olmuş?”</p>

  <p class="calibre1" style="text-align: justify;">“Arabada soramadım tabii, ancak şantiyeye varıp da Mehmet’le yalnız kalınca sorabildim.”</p>

  <p class="calibre1" style="text-align: justify;">Kızın</p>

  <p class="calibre1" style="text-align: justify;">böyle</p>

  <p class="calibre1" style="text-align: justify;">merakla</p>

  <p class="calibre1" style="text-align: justify;">dinlemesi,</p>

  <p class="calibre1" style="text-align: justify;">hikâye</p>

  <p class="calibre1" style="text-align: justify;">anlatmayı</p>

  <p class="calibre1" style="text-align: justify;">da</p>

  <p class="calibre1" style="text-align: justify;">güzelleştiriyordu.</p>

  <h2 class="calibre1" id="sigil_toc_id_22" style="text-align: justify;"><i class="calibre2">20.Tercüman aracılığıyla aşk, Kerberos’un kulübesindeki parlak sarı şey</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">Ne olduğunu Mehmet de pek anlamamış. Olga’yla yalnız kalınca...</p>

  <p class="calibre1" style="text-align: justify;">işte tahmin ettiğin gibi olmuş. Sarılmalar, öpüşmeler falan ama sonra iş</p>

  <p class="calibre1" style="text-align: justify;">ciddileşince, yani nasıl desem... o aşamaya gelince, kız paniklemiş, çırpınmaya başlamış, Rusça bir şeyler söylüyormuş, aralıksız konuşup duruyormuş. Yataktan kalkmış, yerdeki halıya kapanıp ağlamaya başlamış, kriz geçirir gibiymiş.</p>

  <p class="calibre1" style="text-align: justify;">Mehmet çaresizlikten bana telefon etmiş ve Ludmilla’yı çağırmış, Olga’nın ne dediğini sormuş. Düşünebiliyor musun durumu? İki kişinin en mahrem anında bir tercüman!</p>

  <p class="calibre1" style="text-align: justify;">Ludmilla önce Olga’yla konuşmuş uzun uzun, sakinleştirmek ister gibi yatıştırıcı tonda bir şeyler söylemiş. Olga yatışmış, gözyaşlarını silmiş. Ludmilla, Mehmet’e “Korkuyor, onun için sinirleri bozulmuş, yok bir şey” demiş ve çıkıp gitmiş.</p>

  <p class="calibre1" style="text-align: justify;">Burada sustum; kız yüzüme soru sorar gibi bakıp durdu ama ben yine sustum. Çok garip bir gerginlik oldu aramızda. Sonunda merakı, aramızdaki mesafeyi bir çırpıda aşıverdi:</p>

  <p class="calibre1" style="text-align: justify;">“Yani...” dedi.</p>

  <p class="calibre1" style="text-align: justify;">“Ne yanisi?” dedim.</p>

  <p class="calibre1" style="text-align: justify;">“Mehmet ne anlattı sonrası için?”</p>

  <p class="calibre1" style="text-align: justify;">Akıllıca bir sorma biçimi dedim içimden, kızı takdir ettim. Ben de böyle akıllıca bir cevap vermeliydim.</p>

  <p class="calibre1"></p>

  <p class="calibre1" style="text-align: justify;">“Kardeş kardeş, yan yana yatmışlar” diyerek devam ettim hikâyeye: Ama Mehmet çok mutluydu, sabaha kadar gözünü kırpmadığını, yine de hayatının en güzel gecesini geçirdiğini söylüyordu. Uyuyan kızın kokusunu içine çekmiş, ipeksi saçlarını yüzünde hissetmiş, Olga’nın tenini kendi teninde biriktirmeye çalışır gibi sabaha kadar ona sarılıp durmuş. Sanki ibadet ediyormuş. O gün şantiyede birikmiş işleriyle uğraşırken</p>

  <p class="calibre1" style="text-align: justify;">bile</p>

  <p class="calibre1" style="text-align: justify;">mutluluktan</p>

  <p class="calibre1" style="text-align: justify;">titrediğini,</p>

  <p class="calibre1" style="text-align: justify;">başının</p>

  <p class="calibre1" style="text-align: justify;">döndüğünü</p>

  <p class="calibre1" style="text-align: justify;">hissedebiliyordum.</p>

  <p class="calibre1" style="text-align: justify;">Onca yıl içinde Mehmet’i hiç o günlerdeki gibi görmedim; sanki daha da zayıflamıştı, gözleri baktığı şeyi görmüyordu, aklını işine veremediği için birkaç kez büyük hatalara neden oldu. Bu durum Dinç Abi’nin de dikkatini çekmeye başladı. Bir gün konuştu benimle, Mehmet’i uyarmam gerektiğini, bu işin böyle gitmeyeceğini söyledi.</p>

  <p class="calibre1" style="text-align: justify;">Doğu Almanya’daki Kızıl Ordu birliklerinin gelmesine çok az kalmıştı, inşaatı bitirmek için neredeyse saatlerle yarışıyorduk. Böyle bir durumda Mehmet’in yaptıklarına göz yummak mümkün değildi.</p>

  <p class="calibre1" style="text-align: justify;">Dinç Abi Boşnak asıllı, uzun boylu, sarışın yakışıklı bir mimardı, halden anlayan, babacan biriydi. Ona durumu olduğu gibi anlattım. Bir süre gözleri daldı ve bu anlattıklarımın sıradan bir şey olmadığını söyledi. “Aşk değil bu, karasevda düpedüz” dedi. “Hastalık gibi bir şey; Allah korusun, bir terslik olursa bu çocuk mahvolur.”</p>

  <p class="calibre1" style="text-align: justify;">Mehmet de bana aynı şeyi söylüyordu: Olga’yı hemen İstanbul’a götürüp evlenme planları yapıyordu. “Eğer bir aksilik çıkarsa beni öldü bil” diyordu. Giderek daha da yakınlaşmışlardı, gözlerini birbirlerinin gözlerinden alamıyorlar, büyülenmiş gibi birbirlerine bakıyorlardı.</p>

  <p class="calibre1" style="text-align: justify;">Mehmet sık sık onlarda kalmaya başladı, bazı geceler de Olga lojmana geliyordu.</p>

  <p class="calibre1" style="text-align: justify;">“Gecelerini beraber geçirdiklerine göre...” dedi kız, sustu.</p>

  <p class="calibre1"></p>

  <p class="calibre1" style="text-align: justify;">“Bilmiyorum” dedim. “Belki.”</p>

  <p class="calibre1" style="text-align: justify;">“Hiç konuşamadan ha?” dedi.</p>

  <p class="calibre1" style="text-align: justify;">“Evet” dedim, “hiç konuşamadan. Mehmet deli gibi Rusça öğrenmeye, kelimeleri Rusça sözlükten bularak onunla anlaşmaya çalışıyordu ama o kadar kısa sürede ne yapabilir ki insan? Daha Kiril alfabesini bile sökememişti.”</p>

  <p class="calibre1" style="text-align: justify;">“Yani aşk sözcüklerini bile Ludmilla mı çeviriyordu?”</p>

  <p class="calibre1" style="text-align: justify;">“O kadar değildir herhalde!” dedim. “Öyle bir iki cümle öğrenmiştir ama ciddi hiçbir şey konuşamıyorlardı. Bu yüzden de Ludmilla olmadan yaşamaları mümkün değildi. Doğrusu, bazen yanlarında Ludmilla yokken daha iyi anlaştıklarını düşündüğüm oluyordu ama onsuz uzun süre zaman geçiremezlerdi. Lojmanda ya da lokantada, baş başa bir akşam yemeğine oturamıyorlardı. Bu yüzden üçlü bir yaşam başladı aralarında. Mehmet Ludmilla’ya bu iş için para ödüyordu. Hem de iyi para; mühendis maaşının yarısı. O da vaktinin çoğunu onlarla geçiriyordu.”</p>

  <p class="calibre1" style="text-align: justify;">“Tercüman aracılığıyla aşk!” diye güldü kız. “Pek tuhaf bir şeymiş</p>

  <p class="calibre1" style="text-align: justify;">doğrusu. İki sevgili...” Durmadan gülüyordu. “Hayatımsın, canımsın falan diyor biri, çevirmen devreye giriyor, öteki cevap veriyor, sen de benim aşkımsın, canımsın; çevirmen yine devrede. Hiç bu kadar komik bir şey duymadım.”</p>

  <p class="calibre1" style="text-align: justify;">“Komik değil, trajik” dedim.</p>

  <p class="calibre1" style="text-align: justify;">Yüzümdeki ciddi ifadeyi görünce durakladı.</p>

  <p class="calibre1" style="text-align: justify;">“Trajik derken... Yani bu dil engeli yüzünden ayrıldılar mı?”</p>

  <p class="calibre1"></p>

  <p class="calibre1" style="text-align: justify;">“Keşke öyle olsaydı” dedim. “Bu işin nasıl bir trajediyle sonlandığını tahmin etmene imkân yok. Meğer zavallı Mehmet hiçbir şeyin farkında değilmiş. Ben de öyle.”</p>

  <p class="calibre1" style="text-align: justify;">O zaman kızın yine kaşları çatıldı, o düşünceli hal geldi üstüne, ciddileşti.</p>

  <p class="calibre1" style="text-align: justify;">“Peki, çatlatmayın insanı da anlatın ne olur” dedi. “Gerçekten merak ettim.”</p>

  <p class="calibre1" style="text-align: justify;">Ve ben o gün akşama kadar anlattım:</p>

  <p class="calibre1" style="text-align: justify;">Mehmet’i uyarmaya çalışıyordum ama laf dinleyecek hali kalmamış, deli gibi bir şey olmuştu. Bakışları bile değişmişti. Olga’nın yanında olmadığı saatlere, dakikalara dayanamıyordu. İşten çıkar çıkmaz onun yanına koşuyor, Ludmilla’yı da peşinden sürüklüyordu.</p>

  <p class="calibre1" style="text-align: justify;">Olga bir Kızıl Ordu subayının kızı olmasına rağmen, inanmış bir Ortodoks’tu. Belki de annesinden geçmiş olan derin bir inançtı bu. Bazen esrik bakışlarında, bu dünyaya ait olmadığını sezdiren dalıp gitmeler görülüyordu. Mehmet din farkının, evlenmelerine engel olmasından korkuyor, bir paranoyak gibi Olga ile Ludmilla’nın bazen gizli gizli bunu konuştuklarını sanıyordu. Böyle bir olasılığı ortadan kaldırmak için Ortodoks olmaya karar verdi ama danıştığı kişiler bunun o kadar da kolay bir şey olmadığını anlatmışlar ona. Uzun bir eğitimden ve sınavlardan geçmesi gerekiyormuş ama daha Rusça bile okuyamadan nasıl başaracaktı bu işi? Bunun üzerine “kalbi Hıristiyan olmak” diye bir kavram olduğunu öğrendi ve ona dört elle sarıldı. Olga’ya sık sık tekrarladığı gibi “kalbi bir Hıristiyan”dı artık, ilerde de tam Hıristiyan olacaktı.</p>

  <p class="calibre1" style="text-align: justify;">Bu arada Pavel’in durumu her gün kötüleşiyor, adamın boğazından can çekişir gibi hırıltılar geliyordu. Sabah kalkar kalkmaz votka ve sigaraya başlıyor, gece yarılarına kadar bir şey yemeden sadece</p>

  <p class="calibre1" style="text-align: justify;">içiyordu; geceleri de kâbus görüyor, çığlıklar atıyordu. Olga’da da bir tuhaflık vardı doğrusu, zaman zaman o içten aydınlanan kutsal ışığı sönüyor gibi geliyordu bana. Derin bir umutsuzluk ifadesi kaplıyordu yüzünü. Sonra birden ışık yeniden parlıyordu. Arkasından hemen bilemediğimiz bir derdin karanlığı vuruyordu yüzüne. Karadeniz’in bir güneşli, bir bulutlu havası gibiydi. Derdinin ne olduğunu anlayamıyorduk, Ludmilla’ya sorduğumuz zaman o da bir şey bilmediğini söylüyordu. Olga bazen gerçekten bir ruha dönüşüyor, bedensel varlığı siliniyordu. Hani hologramlar olur ya, veya kiliselerde müminlerin gördüğü hayaller tasvir edilir... Olga zaman zaman aynen onlara benziyordu.</p>

  <p class="calibre1" style="text-align: justify;">Ludmilla her zamanki gibi soğuk, mesafeli, hatta duygusuz bir biçimde işini yapıyordu. Pavel, Oksana, Olga, ben ve Mehmet arasındaki tek ortak nokta oydu. Onsuz bir hiçtik artık, ona bağımlıydık. Bir akşam sofrada yemek yerken sanki çok sıradan bir şey söyler gibi, elindeki çatalı bıçağı bırakmadan “Pavel yarın ya da öbür gün ölür!” dedi, yemeğe devam etti. Mehmet önce sersemledi, yanlış duyduğunu sandı, sonra “Ölecek mi? Öyle görünüyor doğrusu ama bunu niye söyledin şimdi?” diye sordu.</p>

  <p class="calibre1" style="text-align: justify;">“Ne yapacağınıza bir an önce karar verin diye” dedi Ludmilla. “Pavel ölünce Olga’yı ve Oksana’yı bu lojmandan çıkarırlar. Nereye gideceklerini düşünmeleri lazım.”</p>

  <p class="calibre1" style="text-align: justify;">O akşamdan sonra Mehmet daha da çılgınlaştı. Olga’yı hemen İstanbul’a götürmek için çırpınıyordu ama ortada engeller vardı: Her şeyden önce Olga, henüz Pavel’i ve Oksana’yı bırakamazdı. Mehmet’in de sözleşmesi olduğunu, süresinin henüz dolmadığını durmadan tekrarlamak zorunda kalıyordum.</p>

  <p class="calibre1" style="text-align: justify;">Bazen Olga’yla Ludmilla’nın hararetli hararetli bir şeyler konuştuklarını duyuyorduk. Sanki Ludmilla, Olga’yı bir şeye ikna etmek ister gibiydi. Anladığımız kırık dökük birkaç Rusça kelimeyle bunlardan bir</p>

  <p class="calibre1" style="text-align: justify;">anlam çıkarmaya çalışıyorduk: Pajalsta, sto, gavari, davay vs. Ama bunlar hiçbir işe yaramıyordu elbette. Sadece “Dva çay pajalusta” (iki çay lütfen) demeyi öğrenmiştik.</p>

  <p class="calibre1" style="text-align: justify;">Dedim ya, o sırada ülke kaynıyordu; hükümet darbeleri, parlamentonun topa tutulması, cinayetler derken; Sovyetler Birliği yıkılıyordu. Ama Mehmet’i ilgilendirmiyordu artık bunlar.</p>

  <p class="calibre1" style="text-align: justify;">Derken bir sabah Pavel yatağından kalkamadı. Öksürükleri kesilmiş, sakin bir şekilde ölüme kayıvermişti. Aslında bir kurtuluş olmuştu bu iş, hem kendisi için hem de çocukları için. Hüzünlü cenaze törenine biz de katıldık. Askerler havaya saygı ateşi açtı falan.</p>

  <p class="calibre1" style="text-align: justify;">Artık Pavel engeli de ortadan kalktığına göre Mehmet’in Olga’yı, hatta Oksana’yı alıp İstanbul’a götürmesi için tek yapması gereken onlara pasaport çıkarmaktı. Dinç Abi’ye durumu açıklayarak şirketten ayrılmayı, gerekirse yalvarıp yakarmayı planlıyordu. Nasıl olsa kendisini anlarlardı.</p>

  <p class="calibre1" style="text-align: justify;">Sarsılmakta olsa bile hâlâ Soğuk Savaş koşullarında yaşayan Sovyetler Birliği’nde pasaport çıkarmak pek kolay bir iş değildi. Belki Moskova’daki Türkiye Büyükelçiliği yardım edebilirdi.</p>

  <p class="calibre1" style="text-align: justify;">Bu arada Mehmet’in aklına bir şey geldi: Babasının ölümüyle daha da solgunlaşan Olga’yı Karadeniz kıyısındaki sayfiye kenti Soçi’ye götürecek, ona dertlerini unutturacak harika bir hafta sonu yaşatacak ve resmi evlenme teklifini de orada yapacaktı. Minsk’ten pırlanta yüzük bile almıştı, cebinde saklıyordu.</p>

  <p class="calibre1" style="text-align: justify;">Bana da gel dedi ama benim pek keyfim yoktu. İşlerin yoğunluğu ve inşaatı bir an önce bitirme telaşı, ne tatil yapacak hal bırakmıştı bende ne de istek. Şantiyede “hummalı” dedikleri cinsten bir çırpınma dönemi başlamıştı. Mehmet’in umurunda değildi bunlar ama ben, biraz da onun durumunu affettirebilmek için gece gündüz çalışıyordum.</p>

  <p class="calibre1"></p>

  <p class="calibre1" style="text-align: justify;">Bir cuma günü Mehmet, Ludmilla, Olga ve Oksana havaalanına gittiler. Moskova’da uçak değiştirip Soçi’ye devam edecekler, pazartesi günü de döneceklerdi ama öyle olmadı. O seyahat bu aşkın da, Mehmet’in de sonunu getirdi.</p>

  <p class="calibre1" style="text-align: justify;">Bu son sözlerimden sonra sustum. Çünkü anlatmanın en zor olduğu yere gelmiştim ama kız heyecan içinde oturuşunu dikleştirdi.</p>

  <p class="calibre1" style="text-align: justify;">“Ne oldu? Ne oldu?” diye ısrarla sordu</p>

  <p class="calibre1" style="text-align: justify;">“Kalanını yarın anlatsam, çok yoruldum” dedim, ama dinletemedim.</p>

  <p class="calibre1" style="text-align: justify;">Güneş alçalmış, kızın heyecanlı yüzüne camlardan akşamüstünün kızıllığı vurmaya başlamıştı, bu ışıkta çok güzel görünüyordu.</p>

  <p class="calibre1" style="text-align: justify;">“Peki” dedim. “O zaman izin ver Kerberos’u yürüyüşe çıkarayım.</p>

  <p class="calibre1" style="text-align: justify;">Dönüşte de bir şeyler alır gelirim. Hem biraz soluklanmam lazım.”</p>

  <p class="calibre1" style="text-align: justify;">İster istemez razı oldu. Dışarı çıktım, Kerberos kulübesinin önünde bir şeyi kemirmekle meşguldü. Beni görür görmez sıçramaya başladı.</p>

  <p class="calibre1" style="text-align: justify;">Uzun süre bağlı kalmak canına okumuştu besbelli. Onu çözdüm ve bahçede biraz koşturmasına izin verdim. Kulübenin orada durup iyice kurtlarını dökmesini bekledim. O sırada gözüm Kerberos’un</p>

  <p class="calibre1" style="text-align: justify;">kemirmekte olduğu şeye takıldı. Parlak sarı bir şeydi, eğilip aldım ama hayvanın kemirdiği bu nesnenin orada bulunmasına bir anlam</p>

  <p class="calibre1" style="text-align: justify;">veremedim. Mendille silip, evde incelemek üzere cebime koydum.</p>

  <p class="calibre1" style="text-align: justify;">Sonra Kerberos’la sahilde yarım saat kadar yürüdük. Sular koyulaşıyor, hava kararıyordu. Deniz lacivert bir sükûnet içindeydi. Yürürken, kardeşimin hikâyesini kıza niye anlattığımı düşündüm. Kimsenin bilmediği aile hikâyemizi niçin tanımadığım bir kıza anlatıyordum acaba? Mehmet’ten ve çektiği acılardan ona neydi? Ama kendi kendime sorduğum soruların cevabını bulamadım. Bir şekilde, iş</p>

  <p class="calibre1" style="text-align: justify;">buraya gelmişti, artık durmak mümkün değildi. Hem kızın bir suçu da</p>

  <p class="calibre1" style="text-align: justify;">yoktu. Onu meraklandıran, hikâye dinleme tutkusunu kışkırtan bendim ama bunu niye yaptığımı bilemiyordum. Hikâye anlatmak, belki de insan türünün en ayırt edici özelliğiydi.</p>

  <p class="calibre1" style="text-align: justify;">Dönüşte bakkaldan sandviç aldım. Kır bıyıklı bakkal “Kız hâlâ sizde mi?” diye sordu.</p>

  <p class="calibre1" style="text-align: justify;">“Evet. Ayağının üstüne basamıyor, iyileşene kadar kalır herhalde.</p>

  <p class="calibre1" style="text-align: justify;">Yani bir iki gün daha.”</p>

  <p class="calibre1" style="text-align: justify;">Adam sitemli bir ifadeyle “Burada da kalabilirdi ama” dedi, “sizdeki kadar rahat ettiremedik herhalde.”</p>

  <p class="calibre1" style="text-align: justify;">Laf çaktırmasını anlamazdan geldim.</p>

  <p class="calibre1" style="text-align: justify;">“Sizde kalmak istedi ama yoktunuz. Gece zilinizi çalıp durdu, açan olmadı.”</p>

  <p class="calibre1" style="text-align: justify;">“Tüh!” dedi bakkal. “Yassıca köyüne kaynımın düğününe gitmiştik, orada kaldık. O gece gelmiş olmalı. Kaynım maşallah pek bi güzel düğün yaptı.”</p>

  <p class="calibre1" style="text-align: justify;">Bakkalın kaynının düğününü dinleyecek halde değildim, sözü</p>

  <p class="calibre1" style="text-align: justify;">değiştirdim; cinayet soruşturmasıyla ilgili bir şey duyup duymadığını sordum.</p>

  <p class="calibre1" style="text-align: justify;">“Valla artık her şey belli galiba” dedi. “Bulgar kadının davası ağır cezada görülecekmiş. Ama vah gidene... O kadıncağızı geri getirmez ki bu. Ne ceza verirlerse versinler; giden gittiğiyle kalıyor.”</p>

  <p class="calibre1" style="text-align: justify;">Bu kadar komşu gevezeliği yeterdi, eve döndüm. Sandviçlerimizi yedik. Ben kırmızı şarap içmek istedim, bizim yörede çok güzel yerli şaraplar üretiliyordu, çok da ucuzdu. Kıza da ikram ettim ama istemedi, zaten ilaçlar onu serseme çeviriyormuş, şarabı da içerse</p>

  <p class="calibre1" style="text-align: justify;">hemen sızar kalırmış; oysa o akşam uyumamaya, hikâyenin sonunu öğrenmeye kararlıymış. Bu yüzden hemen anlatmaya başlamalıymışım.</p>

  <h2 class="calibre1" id="sigil_toc_id_23" style="text-align: justify;"><i class="calibre2">21.Şeremetyevo Havaalanı’nda olup biten garip işler ve Mehmet’in kayboluşu</i></h2>

  <p class="calibre1" style="text-align: justify;">Dedim ki:</p>

  <p class="calibre1" style="text-align: justify;">Moskova’nın büyük bir havaalanı vardı, adı Şeremetyevo. Gümrük polisleri çok sertti, KGB ajanları cirit atardı orada. Sovyetler Birliği kolayca gidilip gelinen bir yer değildi.</p>

  <p class="calibre1" style="text-align: justify;">Mehmet ve üç kız, Moskova’da aktarma yapacak Soçi uçağına binmek üzere işte bu havaalanına gitmişlerdi. Önce Ludmilla geçmiş polisin kimlik kontrolünden, sonra Oksana, onun arkasından da Olga Pavlovna. Sıra Mehmet’e geldiğinde pasaportunu uzatmış. Polis uzun uzun incelemiş ay yıldızlı pasaportu, Mehmet’in yüzüne bakmış, sonra tekrar pasaporta bakmış, iş uzadıkça uzuyormuş. Kızlar öteki tarafa geçmiş, son yolcuyu bekliyorlar ama Mehmet bir türlü geçme izni alamıyormuş. Buz bakışlı polis birtakım evraklar açıp, incelemiş, sonra bir yere telefon etmiş. Bu telefondan hemen sonra iki sivil gelmiş, kızların şaşkın bakışları altında Mehmet’i alıp götürmüşler.</p>

  <p class="calibre1" style="text-align: justify;">Daha sonra “O adamlar herhalde KGB ajanlarıydı” dedi bana Ludmilla; öyle bir görünümleri varmış. Mehmet itiraz etmeye çalışıyor, dönüp dönüp geriye, kızlara bakıyormuş ama elinden bir şey gelmiyormuş elbette. Kızlar korkmuş. Kendilerini de alıp götürürler diye Ludmilla onları hemen uzaklaştırmış oradan. Geri dönemeyecekleri için mecburen Soçi’ye gitmişler, hafta sonu için ayırtılmış olan otelde o geceyi geçirip ertesi gün dönmüşler.</p>

  <p class="calibre1" style="text-align: justify;">Daha doğrusu döndüler; çünkü onları Minsk Havaalanı’nda ben karşıladım. Soçi’ye vardıkları gece Ludmilla, saatlerce bekledikten sonra bağlatabildiği telefonda bana olan biteni anlatmıştı. Mehmet yoktu ortada. Hemen Dinç Abi’ye haber verdim, o da şirketin</p>

  <p class="calibre1" style="text-align: justify;">patronunu aradı, patron Moskova’daki tanıdıklarının yanı sıra Türkiye Büyükelçiliği ile de telefonla konuştu ama hiç bir sonuç elde edemedi.</p>

  <p class="calibre1" style="text-align: justify;">Mehmet’in akıbeti hakkında en ufak bir bilgi alamıyorduk.</p>

  <p class="calibre1" style="text-align: justify;">Olga perişan olmuştu, ağlayıp duruyordu. Hepimiz çırpındık, bütün olanakları kullandık, hatta ben bizzat görüşmek amacıyla Moskova’ya gittim. Başkente vardığımda mesai saati bitmişti, büyükelçinin rezidansında olduğunu söylediler. Güçbela adresi alıp yola koyuldum. Şirketin Moskova ofisi bana yardım ediyordu. Onların verdiği şoförlü Lada ile büyükelçilik rezidansını buldum.</p>

  <p class="calibre1" style="text-align: justify;">Çarlık Rusyası’ndan kalma güzel bir konakta oturuyordu büyükelçi.</p>

  <p class="calibre1" style="text-align: justify;">Muazzam bir ahşap merdivenden ikinci kata çıktık. Büyükelçinin konukları vardı ama adamcağız halimi görünce ilgilendi, Sovyet Dışişleri ile temas kurdu, sorular sordu.</p>

  <p class="calibre1" style="text-align: justify;">O da hiçbir sonuç elde edemedi. Beni o merdiven sahanlığında uğurlarken merak etmememi, bu işi unutmayacaklarını ve “mühendis beyin akıbetini” öğrenmeye çalışacaklarını söyledi. Anlayışlı ve üzgün bir hali vardı.</p>

  <p class="calibre1" style="text-align: justify;">Oradan Şeremetyevo Havaalanı’na giderken şoför beni biraz oyalayabilmek için o konağın ilginç hikâyesini anlattı. Çarlık döneminde zengin bir şeker tüccarı, konağı metresi için yaptırmış. Yapım süresince kadının hiç haberi olmamış bundan. Çünkü şeker tüccarı ona büyük bir sürpriz olarak düşünüyormuş bu saray yavrusunu. İnşaat bitip de konak bütün haşmetiyle ortaya çıktığında metresini alıp götürmüş, ona bir sürpriz yapmak istediğini söyleyerek ipek bir mendille gözlerini bağlamış. Kadını o şekilde üst kata çıkarmış ve orada gözlerini açmış.</p>

  <p class="calibre1" style="text-align: justify;">Metres ise, ya adama kızgın olduğundan ya da başka bir nedenden dolayı dudak bükmüş, “Bu ne çirkin şey böyle” demiş. Bunun üzerine yıllarca bu anı bekleyen şeker tüccarının kan beynine sıçramış,</p>

  <p class="calibre1" style="text-align: justify;">“Nankör şey!” diyerek kadına bir tokat atmış. Kadın dengesini</p>

  <p class="calibre1" style="text-align: justify;">kaybederek merdivenlerden aşağı yuvarlanmış ve boynu kırılarak orada ruhunu teslim etmiş.</p>

  <p class="calibre1" style="text-align: justify;">İşte bir aşk cinayeti daha! Bence metresin o güzel evi beğenmemesine imkân yoktu ama herhangi bir nedenle kızgın olduğu adamın canını yakmak için bilerek böyle yapmıştı. Ne var ki sonunda asıl canı yanan kendisi olmuştu.</p>

  <p class="calibre1" style="text-align: justify;">Tamam tamam, konudan ayrılmıyorum, sadece çok ilginç bir ayrıntı olarak aktardım. Kızma, kaşlarını çatma hemen...</p>

  <p class="calibre1" style="text-align: justify;">Şeremetyevo Havaalanı’na gidip soruşturmalar yaptık ama hiçbir şey elde edemedik. Mehmet’ten haber yoktu, kaybolmuştu, izi bulunamıyordu. Evet, çok tuhaftı, ama aynen böyle oldu.</p>

  <p class="calibre1" style="text-align: justify;">Böylece aylar geçti; Borisov’daki inşaat söz verilen tarihte bitti.</p>

  <p class="calibre1" style="text-align: justify;">Subay lojmanları iki ülkeden gelen üst düzey insanların katıldığı bir törenle teslim edildi. O toplantıya gelen Türk ve Sovyet bakanlara da konuyu anlattık, yardım istedik ama yine sonuç alamadık.</p>

  <p class="calibre1" style="text-align: justify;">Bu sırada aniden kış bastırmış, kayın ormanları, binalar, Borisov şehri, bahara kadar kalkmayacak bembeyaz bir örtüyle kaplanmıştı.</p>

  <p class="calibre1" style="text-align: justify;">Şantiye kapandı, ben de mecburen herkesle birlikte Türkiye’ye döndüm.</p>

  <p class="calibre1" style="text-align: justify;">Vedalaşırken Olga’nın çok değiştiğini fark ettim. Sanki başka bir insan olmuştu, benimle konuşurken bile beni görmüyor gibiydi. Şantiye kapandığı için Ludmilla da Moskova’ya gideceğini, orada iş arayacağını söylüyordu. Böylece herkes dağıldı.</p>

  <p class="calibre1" style="text-align: justify;">“Olacak iş değil” dedi gazeteci kız. Gözleri hayretle açılmış, soluğu kesilmişti. “Olacak iş değil, olacak iş değil. Olga öylece kaldı ha?”</p>

  <p class="calibre1"></p>

  <p class="calibre1" style="text-align: justify;">“Onu ve Oksana’yı İstanbul’a götürmeyi önerdim ama kabul etmedi, akrabalarının yanına gideceklerini söyledi. Epey zorlayarak bir miktar para kabul ettirebildim ancak. Sonra vedalaştık. Olga’yı bir daha hiç görmedim.”</p>

  <p class="calibre1" style="text-align: justify;">“Vay be!” dedi kız. Uzun bir süre düşünceli düşünceli önüne baktı, sonra gözlerini kuşkuyla yüzüme dikti.</p>

  <p class="calibre1" style="text-align: justify;">“Bunları siz uydurmuyorsunuz değil mi?”</p>

  <p class="calibre1" style="text-align: justify;">“Hayır” diye cevap verdim. “Keşke öyle olsaydı.”</p>

  <p class="calibre1" style="text-align: justify;">“Ne bileyim, emin olamıyorum bir türlü. Durmadan kitap okuyorsunuz ya, bu da o çılgın Rus romanlarından alınmış bir hikâye mi acaba diye aklıma geldi.”</p>

  <p class="calibre1" style="text-align: justify;">“Hayır!” dedim. “Tamamı gerçek ama geri kalanını yarın an<span style="font-size: 1em;">latacağım, bugünlük bu kadar yeter. Yoruldum.”</span></p>

  <p class="calibre1" style="text-align: justify;">İtiraz edecek oldu, yalvardı yakardı; Mehmet’e ne olduğunu öğrenmeden o gece uyku tutmayacağını söyledi ama öylesine kararlı bir tutum takındım ki, çaresizce durumu kabul etmek zorunda kaldı. Bastonuna dayana dayana odasına indi.</p>

  <p class="calibre1" style="text-align: justify;">Odada yalnız kalınca Kerberos’un kemirmeye çalıştığı şeyi çıkardım cebimden. Evet, yanlış görmemiştim, çamura bulanmış altın bir kolyeydi bu. Altın bir zincir ve ucunda yine altından küçük bir kuş motifi vardı. Bu kolyenin köpek kulübesinde ne aradığını sordum kendi kendime.</p>

  <p class="calibre1" style="text-align: justify;">Sonra aşağı inip kendimi yarım saat kadar Sevgili’nin şefkatli masajına bıraktım, çünkü adalelerim çok gerilmişti. Sevgili, her zaman olduğu gibi gevşetti beni, kollarıma, bacaklarıma sarıldı, beni göğsünde sıktı, ısıttı, rahatlattı. Kalkıp odama çıktım. Uyudum.</p>

  <p class="calibre1"></p>

  <p class="calibre1" style="text-align: justify;">Bir süre sonra bir şey uyandırdı beni. Vakit gece yarısını geçiyor olmalıydı. Aşağıdan tıkırtılar duydum, sanki kilitte bir anahtar döndü, sokak kapısı açıldı. Bunu içeri giren taze havadan da anlayabiliyordum.</p>

  <p class="calibre1" style="text-align: justify;">Bir an acaba kız uyanıp bahçeye mi çıktı diye düşündüm ama böyle bir şey mümkün değildi, gece karanlığında Kerberos’un bulunduğu bahçeye adımını atamazdı. Bu saatte Hatice Hanım’ın gelmesi de akıl dışıydı. Gelen her kimse anahtarı vardı, ayrıca Kerberos, gece vakti ona havlamıyordu. Tek bir kişi olabilirdi bu ve şimdi merdivenleri çıkıyordu. Yataktan kalktım, kapıyı açtım:</p>

  <p class="calibre1" style="text-align: justify;">“Hoş geldin Mehmet!” dedim.</p>

  <h2 class="calibre1" id="sigil_toc_id_24" style="text-align: justify;"><i class="calibre2">22.Andaman Denizi, Rahip Porfirio ve kadınsız dağ</i></h2>

  <p class="calibre1" style="text-align: justify;">Zayıf gövdesiyle içeri süzüldü. Sanki gözleri daha da derine kaçmıştı, sakalları uzamıştı.</p>

  <p class="calibre1" style="text-align: justify;">“Nerelerdesin, bu sefer çok uzun sürdü” dedim.</p>

  <p class="calibre1" style="text-align: justify;">“Evet” dedi Mehmet, “ama sana hep haber verdim nerede olduğumu.</p>

  <p class="calibre1" style="text-align: justify;">Kaybolduğum zaman merak ettiğini bildiğim için buna özen gösterdim.</p>

  <p class="calibre1" style="text-align: justify;">Hatta sana gittiğim yerlerin resimlerini gönderdim.”</p>

  <p class="calibre1" style="text-align: justify;">“Doğru” dedim. “Sağ ol, haberlerini aldım ama yine de bu sefer çok uzun sürdü. Zaman akıyor durmadan.”</p>

  <p class="calibre1" style="text-align: justify;">Yüzündeki ekşi ifadeyi bozmadan acı acı gülümsedi:</p>

  <p class="calibre1" style="text-align: justify;">“Akıyor, doğru” dedi. “Zaman bana da bir nehir gibi geliyor. O nehirde yüzüyorum. Sular akıyor ama hangi damla arkamda, hangisi önümde; nehir mi daha hızlı akıyor, ben mi; su önüme mi geçiyor, arkamda mı kalıyor anlayamıyorum. Gerçek olan tek şey sonsuz bir akış.”</p>

  <p class="calibre1" style="text-align: justify;">“Ama ömür diye bir süre var. Sınırlı bir süre.”</p>

  <p class="calibre1" style="text-align: justify;">“O da görece!” diye cevap verdi. “Bazı kelebek türlerinin bir günlük ömrü, hücre bölünmesinin hızlı olmasından dolayı, insanın 80 yılına denktir. Bu durumda 70 yaşında ölen bir insan mı daha uzun yaşar, 25.</p>

  <p class="calibre1" style="text-align: justify;">saatini gören bir kelebek mi?”</p>

  <p class="calibre1" style="text-align: justify;">“Sanki konuşacak hiçbir şeyimiz yokmuş gibi hemen zaman kon<span style="font-size: 1em;">usuna daldık” dedim. “En iyisi geçmiş ve geleceğin inatçı bir illüzyon olduğu sözüyle buna son verelim.”</span></p>

  <p class="calibre1"></p>

  <p class="calibre1" style="text-align: justify;">İnsanlara dokunmama huyumu bildiği için Mehmet de dokunmuy<span style="font-size: 1em;">ordu bana. Aramızda tokalaşma sarılma falan hiç olmazdı. Pencerenin yanındaki koltuğa oturdu. Işığı açacaktım, istemedi:</span></p>

  <p class="calibre1" style="text-align: justify;">“İstemez, böyle iyi!”</p>

  <p class="calibre1" style="text-align: justify;">Ben de yatağın üstüne oturdum. Bahçeden vuran lamba ışığında, yüzünün sol yanı aydınlık, sağ yanı gölgeliydi. Konuşmaya başladık.</p>

  <p class="calibre1" style="text-align: justify;">Son resimleri gönderdiği Andaman Denizi’nde Similan diye dokuz adadan oluşan bir yere gitmiş. (Zaten o dilde dokuz anlamına geliyormuş bu kelime.) Tropik ormanlar, yere paralel biçimde onlarca metre uzayan ağaçlar, maymunlar, filler arasında yaşamış. Koylarda barakudalarla, kaplumbağalarla, nemo denilen palyaço balıklarıyla yüzmüş.</p>

  <p class="calibre1" style="text-align: justify;">Bazen gündelik turist tekneleri geliyormuş. O zaman ormanın içlerine kaçıyormuş ama akşam olup el ayak çekilince adalar sadece Mehmet’e kalıyormuş.</p>

  <p class="calibre1" style="text-align: justify;">“Ne yiyip ne içtin oralarda?” diye sordum.</p>

  <p class="calibre1" style="text-align: justify;">“Ooo, yiyecek bol” diye cevapladı. “Lezzetli hindistancevizleri, tropik meyveler, balık kaynayan koylar... Orada aç kalmak istese de kalamaz insan.”</p>

  <p class="calibre1" style="text-align: justify;">“Peki, geceleri ne yapıyordun?”</p>

  <p class="calibre1" style="text-align: justify;">“Adalar milli park ilan edildiği için betonarme bina veya çelik yapı bulunmuyor ama bazı bungalovlar yapmışlar, onlarda kalıyordum.</p>

  <p class="calibre1" style="text-align: justify;">Adaların birinde de maceraperest bir turistin bırakıp gittiği küçücük bir çadır buldum. Uyku tulumunun iricesi... Orada yattım.”</p>

  <p class="calibre1" style="text-align: justify;">“İyi de, niye gittin dünyanın öbür ucuna?”</p>

  <p class="calibre1" style="text-align: justify;">Mehmet güldü. “Aslında sebebini biliyorsun” dedi. “İnsan yok diye.”</p>

  <p class="calibre1"></p>

  <p class="calibre1" style="text-align: justify;">Biliyordum elbette.</p>

  <p class="calibre1" style="text-align: justify;">Ona kahve ikram etme önerimi geri çevirdi. Zaten biraz kalıp gidecekmiş; dışarıda bir taksi bekliyormuş. Kısaca görmeye gelmiş beni.</p>

  <p class="calibre1" style="text-align: justify;">“Ondan önce de ilginç bir yerdeydin sen” dedim. “Bana resimlerini göndermiştin. Manastırlar galiba.”</p>

  <p class="calibre1" style="text-align: justify;">“Evet” dedi. “Athos Dağı’ndaki manastırlarda kaldım. Yani Aynaroz’da. Önce sahildeki Ksenophondos Manastırı’nda, sonra da dört saat tırmanarak çıkılabilen bir tepede, kayanın başına kurulmuş Simonopetra Manastırı’nda.”</p>

  <p class="calibre1" style="text-align: justify;">Yine merak dürttü beni.</p>

  <p class="calibre1" style="text-align: justify;">“Manastırlara niye gittin peki?”</p>

  <p class="calibre1" style="text-align: justify;">“Bunun da cevabını biliyor olman lazım” dedi gülerek. Sonra ekledi:</p>

  <p class="calibre1" style="text-align: justify;">“Çünkü kadın yoktu.”</p>

  <p class="calibre1" style="text-align: justify;">Athos Dağı’na yüzlerce yıldır bir tek kadın ayağı basmamış. Yasakmış kadınların o bölgeye girmesi. Hatta keşişler dişi hayvanların bile Athos’a giremediğini söylüyormuş. Mesela tavuk sokmuyor, horoz besliyorlarmış ama bu bana biraz mantıksız göründü. Hadi büyükbaşları, evcil hayvanları anladık da dağa gelen yaban hayvanlarını, uçan kuşları nasıl engelleyeceklerdi?</p>

  <p class="calibre1" style="text-align: justify;">“Sahiden hiç kadın yok mu o dağda?” diye sordum.</p>

  <p class="calibre1" style="text-align: justify;">“Yok” dedi “Gerçekten yok.”</p>

  <p class="calibre1" style="text-align: justify;">Öyle bir dünyada yaşamak ilginçmiş; insan bir süre sonra kadın denen bir canlı türünün varlığını unutuyormuş. Sadece erkeklerden oluşan bir insanlığı düşlemek çok zormuş ama orada o tuhaf duygu yaşanıyormuş. Dağdaki keşişlerle ahbap olmuş. O çilekeş insanlar Mehmet’e</p>

  <p class="calibre1" style="text-align: justify;">“kalos anthropos”, yani “iyi insan” diyorlarmış. Hepsiyle dostluk kurmuş ama içlerinde en çok Keşiş Porfirio ile anlaşmış. Onunla sabahlara kadar sohbet edip başından geçenleri anlatıyormuş.</p>

  <p class="calibre1" style="text-align: justify;">“Ama sen bunları hiç kimseye anlatmazsın ki!” dedim.</p>

  <p class="calibre1" style="text-align: justify;">Bu arada alt katta yatan kıza Mehmet’in hikâyesini anlatmakta olduğum aklıma geldi. Bunu bilse herhalde çok kızardı. Sırlarının ve başından geçen o tuhaf olayların hiç kimse tarafından bilinmesini istemezdi çünkü. Bana bile bir kez anlatmıştı, sadece bir tek kez. Sonra ağzını sonsuza kadar mühürlemişti ama şimdi gelmiş, bir keşişe her şeyi anlattığını söylüyordu. Garip bir şeydi bu. Keşiş çok mu güvenini kazanmıştı da anlatmıştı, yoksa Aynaroz’daki keşişlerin bir sessizlik yemini mi vardı?</p>

  <p class="calibre1" style="text-align: justify;">Manastırın kapıları sabah beşte açılıyor, akşamüstü saat beşte kol demirleri vurularak kapatılıyormuş. O saatten sonra manastıra girip çıkmak olanaksızmış. Keşişler günde iki kez yemek yiyormuş. Biri sabah sekizde, ikincisi de akşamüstü beşte. Bu yemeklerde konuşulmuyormuş. Kimsenin kimseyle göz göze gelmemesi kuralı varmış. Herkes başını önüne eğip, başrahibin “başla” komutu vermesini bekliyormuş.</p>

  <p class="calibre1" style="text-align: justify;">Ondan sonra yine göz göze gelmeden, müthiş bir süratle yemeklerini bitiriyorlarmış. Bu sırada bir keşiş, eski metinlerden son derece mide bulandırıcı, tiksindirici hikâyeler okuyormuş. Bunun amacı da keşişlerin yemekten zevk almalarının önüne geçmekmiş. Her yemekten sonra kiliseye koşup bedensel bir zevklerini tatmin ettikleri için Tanrı’dan af diliyorlarmış.</p>

  <p class="calibre1" style="text-align: justify;">Simonopetra o kadar yüksek bir kayalığın tepesindeymiş ki insan aşağıda kayalıklara vuran denizi ve uçan martıların sırtını görüyormuş.</p>

  <p class="calibre1" style="text-align: justify;">Mehmet’e bir misafir odası vermişler; orada kalmış.</p>

  <p class="calibre1"></p>

  <p class="calibre1" style="text-align: justify;">Mehmet’in bu kadar yakınlaştığı Porfirio’yla ilgili biraz bilgi almak amacıyla, “Porfirio da mı böyle yaşıyordu?” diye sordum. “Onunla birlikte mi yemek yiyordunuz?”</p>

  <p class="calibre1" style="text-align: justify;">“Kıskanmış gibi bir halin var birader!” dedi yine gülerek ve devam etti: “Hayır, Porfirio onlardan biri değildi, çünkü hiç yemek yemiyordu. Yemek de yemiyor, kiliseye gidip dua da etmiyordu.”</p>

  <p class="calibre1" style="text-align: justify;">“Nasıl olabilir bu?”</p>

  <p class="calibre1" style="text-align: justify;">“Olmuş işte” dedi.</p>

  <p class="calibre1" style="text-align: justify;">“Ama bir insan böyle yaşayamaz ki?”</p>

  <p class="calibre1" style="text-align: justify;">“Yaşamıyordu zaten.”</p>

  <p class="calibre1" style="text-align: justify;">“Nasıl yaşamıyordu?”</p>

  <p class="calibre1" style="text-align: justify;">O manastırlarda bir âdet varmış; içlerinden bir keşiş ölünce onu dualarla toprağa gömüyor, üç yıl sonra kemiklerini çıkarıyor, şarapla yıkıyorlarmış. Yıkandığı zaman beyazlaşan kemikler o kişinin günahsız olduğu anlamına geliyormuş. Bunun üzerine kemikleri, “osteofilakon” yani kemik deposu denen bir yere koyuyor, kafatasını da bir rafa yerleştiriyorlarmış. Yüzlerce kafatası varmış raflarda. Gelen konuklara da onları isimleriyle tanıtıyorlarmış, “Bu Rahip Dimitri, bu Rahip Petro, bu Rahip Evangelos” diyerek. Mehmet de hepsine “Memnun oldum, onur duydum” gibi cevaplar vermiş.</p>

  <p class="calibre1" style="text-align: justify;">Onların içinden niye Porfirio’yu seçtiğini sordum.</p>

  <p class="calibre1" style="text-align: justify;">“Bilmem” dedi. “Bana en yakın görünen oydu. Çok sempatikti, iyi niyetli bir ifadesi vardı.”</p>

  <p class="calibre1" style="text-align: justify;">“Yani sen hikâyeni geceler boyu kurukafalarla dolu raflara mı anlattın?” diye sordum.</p>

  <p class="calibre1"></p>

  <p class="calibre1" style="text-align: justify;">“Evet. Ne var bunda?” Neden şaşırdığımı anlamıyor gibi bakıyordu.</p>

  <p class="calibre1" style="text-align: justify;">“O rahipler çok iyi insanlar, hiçbir zararları dokunmazdı bana. Bunları bırakalım da, sen neler yapıyorsun onu anlat?”</p>

  <p class="calibre1" style="text-align: justify;">“İyiyim” dedim. “Gördüğün gibi... Değişen bir şey yok. Kerberos’la yaşayıp gidiyoruz.”</p>

  <p class="calibre1" style="text-align: justify;">“Evet, gördüm” dedi. “Daha da irileşmiş canavar, bir o kadar da çirkinleşmiş.”</p>

  <p class="calibre1" style="text-align: justify;">“Seni hemen tanıdı değil mi?”</p>

  <p class="calibre1" style="text-align: justify;">“Evet, daha görmeden kokumdan anladı, ayağa kalkıp kuyruk sallamaya başladı. Ama sen niye böyle fısıltıyla konuşuyorsun? Evde biri mi var?”</p>

  <p class="calibre1" style="text-align: justify;">“Evet” dedim, “var!”</p>

  <p class="calibre1" style="text-align: justify;">“Eeeee?” dedi. “İlginç. Kimmiş bu?”</p>

  <p class="calibre1" style="text-align: justify;">“Bir kız, İstanbul’dan gelen bir gazeteci. Geçenlerde burada bir cinayet işlendi; medyanın yakından tanıdığı bir kadın öldürüldü. Bir sürü gazeteci doluştu buralara. Kız da onlardan biri. Beni konuşturmaya çalışıyor. Ama geçen gün Kerberos ona saldırdı, ayağı incindi.</p>

  <p class="calibre1" style="text-align: justify;">İyileşene kadar burada kalmak zorunda.”</p>

  <p class="calibre1" style="text-align: justify;">Mehmet düşünceli bir tavırla yüzüme baktı. Yandan vuran loş ışıkta gözleri merakla parlıyordu.</p>

  <p class="calibre1" style="text-align: justify;">“Hepsinin bu kadar olduğundan emin misin?” diye sordu. “Yani bu kıza bir ilgi duymuyor musun? Burada kalması hoşuna gitmiyor mu?</p>

  <p class="calibre1" style="text-align: justify;">Sadece mecburiyetten mi katlanıyorsun bu duruma?”</p>

  <p class="calibre1" style="text-align: justify;">“Evet” dedim. “Bence öyle, hem çok yaş farkı var aramızda. Böyle şeyler aklıma bile gelmedi.”</p>

  <p class="calibre1"></p>

  <p class="calibre1" style="text-align: justify;">“Bildiğim kadarıyla sen yalnızlığını kolay kolay bozmazsın. Kimsenin hayatına karışmasını istemezsin.”</p>

  <p class="calibre1" style="text-align: justify;">Gözlerinde şüpheyle baktı bir süre. Söyleyecek bir şeyler arıyordum ki, o devam etti:</p>

  <p class="calibre1" style="text-align: justify;">“Oysa bu kızın varlığından rahatsız olmuş gibi bir halin yok.</p>

  <p class="calibre1" style="text-align: justify;">Sanıyorum kendi kendini kandırıyorsun, kızın burada mümkün olduğu kadar uzun kalması için her şeyi yapıyorsun.”</p>

  <p class="calibre1" style="text-align: justify;">“Ne gibi şeyler mesela?”</p>

  <p class="calibre1" style="text-align: justify;">“Ona ilginç hikâyeler anlatmak gibi.”</p>

  <p class="calibre1" style="text-align: justify;">Dondum kaldım! Mehmet bu kıza hikâyeler anlattığımı nereden bilebilirdi? Ondan bir şey gizleme konusunda çok çaresiz olduğumu düşünüyordum.</p>

  <p class="calibre1" style="text-align: justify;">“Belki benim hikâyemi de anlatıyorsundur” dedi kısık bir sesle.</p>

  <p class="calibre1" style="text-align: justify;">Bunun üzerine kalbim çırpınır gibi çarpmaya başladı. Yine o devam etti:</p>

  <p class="calibre1" style="text-align: justify;">“Çünkü senin anlatma merakını bilirim. Kızın başını döndürmek istiyorsun bence. Sana hayran olmasını istiyorsun. Hep sürprizlerle karşılaşmasını, seni, dünyada tanıdığı herkesten daha ilginç bulmasını falan arzu ediyorsun.”</p>

  <p class="calibre1" style="text-align: justify;">Bakışlarında artık öfke vardı.</p>

  <p class="calibre1" style="text-align: justify;">“Seni bilirim Ahmet, bilmediğimi iddia edemezsin. Hadi söyle, benim başımdan geçenleri anlattın mı, anlatmadın mı?”</p>

  <p class="calibre1" style="text-align: justify;">Mehmet’e hiç yalan söylememiştim, şimdi de söylemeye niyetim yoktu. Başımı önüme eğdim.</p>

  <p class="calibre1"></p>

  <p class="calibre1" style="text-align: justify;">“Evet” dedim, “anlatıyorum. Her gün bir bölümünü.”</p>

  <p class="calibre1" style="text-align: justify;">“İşte” diye bağırdı, “tahmin ettiğim gibi! Benim hikâyemle kızın ilgisini çekmek, onu burada mümkün olduğu kadar uzun süre tutmak istiyorsun. Bu kıza karşı içinde bir şeyler var ama bunu kendinden saklıyorsun. Ayrıca beni de bu amaca alet ediyorsun!”</p>

  <p class="calibre1" style="text-align: justify;">Onun hikâyesini anlatmamdan çok, kıza yakınlık duyuyor olmamdan şüphelendiği için öfkeleniyordu sanki.</p>

  <p class="calibre1" style="text-align: justify;">“Hayır, Mehmet” dedim. “Bilirsin sana yalan söylemem, söyleyemem. Kıza karşı bir şeyler duyduğum doğru değil. Böyle duygularım yok benim. Ama belki de sadece onunla oyun oynamak hoşuma gidiyordur. Ne de olsa başka bir dünyadan, gençlerin dünyasından geliyor.</p>

  <p class="calibre1" style="text-align: justify;">Çok hoş bir saflığı ve tazeliği var. Arada bir itişip kakışıyoruz ama yine de ilginç günler geçirmekte olduğumu saklamayacağım senden.”</p>

  <p class="calibre1" style="text-align: justify;">Mehmet ikna olmamıştı.</p>

  <p class="calibre1" style="text-align: justify;">“Sen bal gibi bu kıza âşık olmuşsun Ahmet!” dedi. “Bunu kabul et, rahatla. İnsanın en kötü yalanı, kendine karşı olanıdır.”</p>

  <p class="calibre1" style="text-align: justify;">“Aşkın, gözü kapalı uçurum kıyısında yürümek olduğunu bilen biri âşık olur mu hiç?” deyip sustum.</p>

  <p class="calibre1" style="text-align: justify;">Bir süre sessizlik oldu, sonra lafı değiştirmek için karşı atağa geçtim.</p>

  <p class="calibre1" style="text-align: justify;">Şöyle tuhaf bir konuşma geçti aramızda.</p>

  <p class="calibre1" style="text-align: justify;">Ben: “Hâlâ yüreğin sakinleşmedi mi? Yine aynı düşünceler yiyip bitiriyor mu seni? Hâlâ onu mu düşünüyorsun?”</p>

  <p class="calibre1" style="text-align: justify;">Mehmet: “Bahçedeki çitlembik ağacı epey büyümüş.”</p>

  <p class="calibre1" style="text-align: justify;">Ben: “Ne zaman kurtulacaksın bu azaptan?”</p>

  <p class="calibre1"></p>

  <p class="calibre1" style="text-align: justify;">Mehmet: “Kerberos çiftleşti mi hiç?”</p>

  <p class="calibre1" style="text-align: justify;">Ben: “Dünyanın bir o köşesine vuruyorsun kendini, bir bu köşesine.</p>

  <p class="calibre1" style="text-align: justify;">Ama oralarda farklı bir şey yok ki.”</p>

  <p class="calibre1" style="text-align: justify;">Mehmet: “Aynı hızla okumaya devam ediyor musun?”</p>

  <p class="calibre1" style="text-align: justify;">Ben: “Aradığın cevap Andaman Denizi’nde veya Aynaroz’da değil, senin içinde.”</p>

  <p class="calibre1" style="text-align: justify;">Mehmet: “Hep evde oturduğun halde sen de kilo almamışsın. Spor mu yapıyorsun?”</p>

  <p class="calibre1" style="text-align: justify;">Ben: “Ne denir bilirsin: Denizler ötesine giden kişi yalnızca iklimi değiştirmiş olur, aklını değil. Senin ihtiyacın olan sürekli gezmek değil, kaplanın sırtından inmek. Hatırlıyorsun değil mi; hani bir adam kaplanın sırtına binmiş, bir türlü inemiyormuş. Çünkü sırtından indiği zaman hayvanın kendisini yiyeceğinden korkuyormuş. Ama bir insan ömür boyu kaplanın sırtında oturamaz ki! Artık kaplandan inmen, her şeyle, özellikle de geçmişinle yüzleşmen gerekiyor. Sana o zamanlar bir psikiyatra gidelim diye çok ısrar ettim ama beni dinlemedin.”</p>

  <p class="calibre1" style="text-align: justify;">Mehmet: “Aktif unutmanın yararları hakkındaki nutku sen anlatmamış mıydın bana? Hani insan her şeyi unutarak yaşayabilirdi ama her şeyi hatırlayarak yaşayamazdı. Hani unutmak, insan soyunun en büyük şifasıydı.”</p>

  <p class="calibre1" style="text-align: justify;">Ben: “Doğru ama...”</p>

  <p class="calibre1" style="text-align: justify;">Mehmet: “Doğru ama ne?”</p>

  <p class="calibre1" style="text-align: justify;">Ben: “Aklım karıştı sanırım; bu konuyu değiştirsek iyi olacak.”</p>

  <p class="calibre1" style="text-align: justify;">Mehmet: “Bilen insan bilmiyormuş gibi yaşayamaz!”</p>

  <p class="calibre1"></p>

  <p class="calibre1" style="text-align: justify;">Sesim çıkmıyormuş gibi kalakaldım.</p>

  <p class="calibre1" style="text-align: justify;">Mehmet zafer kazanmış gibi baktı yüzüme: Çocukluğumuzdan beri yaptığımız itiş kakışların bedensel olanlarını ben, zihinsel olanlarını ise o kazanırdı. Tabii ben insanlara dokunmayı bırakana kadar.</p>

  <p class="calibre1" style="text-align: justify;">Yandan gelen soluk ışıkta Mehmet’in yüzü öteki dünyaya ait bir yaratık gibi görünüyordu. Ama gözlerinin canlı, hatta delice parlaklığı, solgun yüzüyle bir çelişki oluşturuyordu. Zaferinin tadını iyice çıkardıktan sonra tekrar konuştu:</p>

  <p class="calibre1" style="text-align: justify;">“Peki, annemle babamın mezarını hiç ziyaret ettin mi?”</p>

  <p class="calibre1" style="text-align: justify;">Bu soru beni zınk diye durdurdu.</p>

  <p class="calibre1" style="text-align: justify;">“Hayır” dedim sessizce.</p>

  <p class="calibre1" style="text-align: justify;">“Niye?”</p>

  <p class="calibre1" style="text-align: justify;">“Çünkü ben zaten oradayım” dedim.</p>

  <p class="calibre1" style="text-align: justify;">Ama niye böyle söylediğime anlam veremedim, öylesine ağzımdan çıktı. Belki mezarlık ziyareti yapıp, annemle babamın hatıralarına gereken saygıyı göstermediğim için, belki de... ne bileyim, bambaşka bir sebepten. Ne demek istediğimi anlamış gibi sustu, bir şey söylemedi.</p>

  <p class="calibre1" style="text-align: justify;">“Biliyor musun” dedim, “geçen gün bir e-posta geldi. Bizim Borisov’daki mimar Dinç Abimiz vardı ya, hani o iyi abimiz...” Daha sözümü bitirmeye kalmadan Mehmet’in kalkıp kapıya yürüdüğünü gördüm. Arkasından gittim, merdivenleri hızlı hızlı inerken ona yetişmeye çalıştım. Bir yandan da “Affedersin” diye bağırıyordum.</p>

  <p class="calibre1" style="text-align: justify;">“Dur gitme. Ağzımdan kaçtı, özür dilerim, oradan bahsetmeyeceğim,</p>

  <p class="calibre1" style="text-align: justify;">Borisov’dan söz etmeyeceğim, hiç ağzıma almayacağım ama gitme, daha yeni geldin.”</p>

  <p class="calibre1" style="text-align: justify;">Beni dinlemedi, yüzüme de bakmadı, sokak kapısından yıldırım gibi çıkıp gitti. Onun bahçeye çıktığını gören Kerberos kalkmış, sevilmek ister gibi kuyruk sallıyordu. Mehmet ona da bakmadı. Demir kapıdan çıkarken dönüp sert bir sesle, “O deftere öyle saçma şeyler yazmayı da bırak!” dedi, beklemekte olan taksiye bindi ve uzaklaştı. Arkasından bakakaldım. Sanki bir hikâyenin içindeydim, kendimi dışarıdan izliyor gibiydim. Keşke öyle olsaydı diye düşündüm, keşke bir kitabın içinde olsaydı bütün bunlar; önceki sayfalara dönüp bakardım, düşüncelerimi yazdığım defterden ne zaman söz etmiştim Mehmet’e? Nereden biliyordu bunu?</p>

  <p class="calibre1" style="text-align: justify;">Bir süre sonra bir sesle kendime geldim. Kız kalkıp yanıma gelmişti.</p>

  <p class="calibre1" style="text-align: justify;">“Gecenin bir vakti sokak kapısını açmış neyi bekliyorsun?”</p>

  <p class="calibre1" style="text-align: justify;">Ona döndüm ama yanıt vermedim.</p>

  <p class="calibre1" style="text-align: justify;">“Sesler duydum” diye devam etti. “Mehmet diye bağırıyordun, neler dönüyor?”</p>

  <p class="calibre1" style="text-align: justify;">“Mehmet geldi” dedim, “ama ne yazık ki kaçırdım onu. Yanlış bir şey söyledim, o da çekip gitti. Bir daha gelmez belki de.”</p>

  <p class="calibre1" style="text-align: justify;">“Gelir!” dedi kız. “İkiz kardeş olmak kolay değil, mutlaka gelir.”</p>

  <p class="calibre1" style="text-align: justify;">Gözlerinden uyku akıyor, sendeliyordu. Gömleğinin düğmelerini yanlış iliklemiş olduğunu fark ettim. Ayrıca bu gömlekte en ufak bir kırışıklık yoktu. Demek ki giysilerini çıkarıp iç çamaşırlarıyla yatıyor, kalkınca giyiyordu.</p>

  <h2 class="calibre1" id="sigil_toc_id_25" style="text-align: justify;"><i class="calibre2">23.Çayırdaki garip hayvanlar, küskün kuzu ve savcı bey</i></h2>

  <p class="calibre1" style="text-align: justify;">Sabah uykuyla uyanıklık arasında Mehmet’i düşüneceğimi sanırken bambaşka bir görüyle uğraşıyorum. Yol kıyısında geniş, yeşil bir çayır var, ötesi de deniz. Ben yolda durmuşum, çayırdaki binlerce hayvanı izliyorum. Bir arada görmeye pek alışık olmadığımız hayvanlar bunlar.</p>

  <p class="calibre1" style="text-align: justify;">Karmakarışık duruyorlar; alacalı inekler, danalar, öküzler, buzağılar, kıvırcık tüylü koçlar, koyunlar, kuzular, yabani keçiler, zıp zıp zıplayan oğlaklar, birkaç domuz, bir at, yüzlerce tavuk, horozlar, ördekler, kazlar; tavşan, geyik, keklik, bıldırcın, sülün gibi av hayvanları, hatta bir iki eşek. Çayırlığın ötesindeki denizde balıklar; kefaller, mercanlar, levrekler, hamsiler, barbunyalar, suyun yüzeyinde dolaşan irili ufaklı, her boydan binlerce balık; kalamarlar, ahtapotlar, midyeler, deniztarakları, pavuryalar...</p>

  <p class="calibre1" style="text-align: justify;">Sürüye doğru yürüyorum. Beni fark edince otlamayı, eşinmeyi, geviş</p>

  <p class="calibre1" style="text-align: justify;">getirmeyi kesiyor, yüzüme bakmaya başlıyorlar. Hayvan yüzünde anlam olmaz sanırdım ama bunlar basbayağı ciddi bir bakışla süzüyorlar beni. Bazıları düşmanca, bazıları öfkeyle, çoğu da sitemli bir ifadeyle bakıyor. En yakınımda küçücük, bembeyaz, kıvır kıvır tüylü bir kuzucuk duruyor. Hayvanlarla dostça bir ilişki kurabilmek için kuzunun önüne çömelip ona güzel sözler söylemeye çalışıyorum. Kuzu meleyerek kaçıyor, annesinin yanına gidiyor, ona sokulup ağlıyor.</p>

  <p class="calibre1" style="text-align: justify;">Hayvanların hepsi kendi dillerinde homurdanmaya, huysuzlanmaya, tepinmeye başlıyorlar.</p>

  <p class="calibre1" style="text-align: justify;">“Neden böylesiniz?” diye soruyorum onlara. “Size bir kötülüğüm dokunmaz ki. Dostunuzum ben, kuzu niye kaçıyor?”</p>

  <p class="calibre1" style="text-align: justify;">Kuzunun annesi “Çünkü sen onu yedin” diyor.</p>

  <p class="calibre1"></p>

  <p class="calibre1" style="text-align: justify;">Şaşırıyorum “Nasıl yedim?” diye soruyorum.</p>

  <p class="calibre1" style="text-align: justify;">“Yedin işte!” diyor koyun. “Pirzolalarını, küçük butlarını yedin, hatta ciğerlerini, böbreklerini silip süpürdün.”</p>

  <p class="calibre1" style="text-align: justify;">O zaman durumu biraz anlamaya başlıyorum, düşmanca bakışların anlamını kavrıyorum. Bir ineğin açıklamasıyla yanılmadığım ortaya çıkıyor:</p>

  <p class="calibre1" style="text-align: justify;">“Biz senin bugüne kadar yediğin hayvanlarız” diyor. “Hepimizin etini yedin. En azından bir parçamızı yedin.”</p>

  <p class="calibre1" style="text-align: justify;">“Şu atı da mı yedim?” diyorum.</p>

  <p class="calibre1" style="text-align: justify;">“Evet” diyor at burnundan soluyarak. “Hani Rusya’da çalışırken arkadaşlarınla Kırgızistan’a bir gezi yapmıştınız; orada size yılkı eti yedirmişlerdi, hatırlıyor musun?”</p>

  <p class="calibre1" style="text-align: justify;">“Galiba hatırlıyorum” diyorum.</p>

  <p class="calibre1" style="text-align: justify;">“Hatta Kırgız geleneği olarak önce kulaklarımı sana ve arkadaşına ikram etmişlerdi.”</p>

  <p class="calibre1" style="text-align: justify;">“Evet” diyorum. “İyice hatırladım şimdi. Çok sert bir kıkırdaktı, yemesi çok zordu ama herkes yüzüme bakıyordu sofrada, ayıp olmasın diye çiğnemek zorunda kalmıştım.”</p>

  <p class="calibre1" style="text-align: justify;">At “İşte onlar benim kulaklarımdı” diyor gücenik bir ifadeyle.</p>

  <p class="calibre1" style="text-align: justify;">“Emin misiniz?” diyorum. “Burada binlerceniz var. Hepinizi yemiş</p>

  <p class="calibre1" style="text-align: justify;">olamam.”</p>

  <p class="calibre1" style="text-align: justify;">Görmüş geçirmiş bir manda “İnsanoğlu yer!” diyor. “Her insan ömrü boyunca iki bin, üç bin hayvan yer.”</p>

  <p class="calibre1"></p>

  <p class="calibre1" style="text-align: justify;">O zaman önüme bakıyorum. “Özür dilerim, hepinizden özür dilerim”</p>

  <p class="calibre1" style="text-align: justify;">diyorum.</p>

  <p class="calibre1" style="text-align: justify;">Doru at “Ama bunun bize bir faydası yok artık” diyor.</p>

  <p class="calibre1" style="text-align: justify;">“Mesela ceza olarak siz de beni yiyebilirsiniz” diyorum.</p>

  <p class="calibre1" style="text-align: justify;">Manda “İşte her şeyin püf noktası da burada” diyor. “Biz istesek bile seni yiyemeyiz, çünkü hepimiz ot yiyen hayvanlarız. Siz insanlar, et yiyen vahşi yaratıkları, kurtları, çakalları yemiyorsunuz. Onlar sizin kardeşleriniz” diyor. “Sana bir soru sorabilir miyim?”</p>

  <p class="calibre1" style="text-align: justify;">Yemiş olduğum hayvana bir borçluluk duygusu içinde “Sor lütfen!”</p>

  <p class="calibre1" style="text-align: justify;">diyorum.</p>

  <p class="calibre1" style="text-align: justify;">“Niye bizim gibi kimseye zararı olmayan, sadece otla beslenen hayvanları yiyorsunuz da et yiyenlere dokunmuyorsunuz? Aranızda bir anlaşma mı var? Avcı avcıya ilişmiyor mu? Kurt, çakal, kaplan, köpek, kedi niçin sofranıza gelmiyor?”</p>

  <p class="calibre1" style="text-align: justify;">Önce itiraz etmek istiyorum ama düşününce anlıyorum ki haklı.</p>

  <p class="calibre1" style="text-align: justify;">Hatta Sümerlerden bu yana bütün kutsal kitaplarda “kesici dişleri olan hayvanları yememe” kuralı olduğunu hatırlıyorum hayal meyal. Bir yerlerde okumuştum; evet hatırlıyorum.</p>

  <p class="calibre1" style="text-align: justify;">“Haklısın” diyorum mandaya. “Kusura bakma, cevabı bilmiyorum.”</p>

  <p class="calibre1" style="text-align: justify;">Sonra bir kez daha hepsinden özür dileyip gözlerimi açıyor, yatak odama geri dönüyorum. Hayvanlar aklımdan silinip gidiyor.</p>

  <p class="calibre1" style="text-align: justify;">Hevesli bir hikâyeci olarak o gün neler yaptığımı anlatayım kısaca: Sabahın erken bir saatiydi, kız daha kalkmamıştı. Hazırlandıktan sonra ona bir not yazdım. Bir işimi halletmek için kasabaya gideceğimi, öğleden sonra döneceğimi bildiren bir not. Uyanıp da bu mesajı alınca</p>

  <p class="calibre1" style="text-align: justify;">epey sinirlenecekti herhalde ama yapabileceğim bir şey yoktu. Aklıma takılan bir sorunun cevabını bulmalıydım.</p>

  <p class="calibre1" style="text-align: justify;">Külüstüre atlayıp, kargacık burgacık yollardan kasabaya doğru giderken, iki yanımdaki yeşil orman hızla geriye doğru kayıyordu. Parlak güneş gözlerime girdiği için siperliği indirdim.</p>

  <p class="calibre1" style="text-align: justify;">Kasabaya vardığım zaman doğruca pembe rengi, ciddiyetiyle hiç bağdaşmayan adliyeye gittim. Kaleme uğrayıp savcı beyi görmek zorunda olduğumu söyledim. Podima cinayetiyle ilgili bir konuda onunla görüşmek istiyordum.</p>

  <p class="calibre1" style="text-align: justify;">Benden hoşlanmadığını bilmeme rağmen, bu iletinin, onu beni görmeye zorlayacağını tahmin ediyordum. Öyle de oldu. Odacının saygıyla açtığı kapıdan içeri girdim. Savcı bey makamında oturuyordu.</p>

  <p class="calibre1" style="text-align: justify;">Arkasında geçen seferden hatırladığım gibi, bordodan kırmızıya çalan, ahşap çerçeveli bir pano vardı; üstündeki Atatürk resmi yine “vatan mahzun, ben mahzun” der gibi üzgün bir ifadeyle bakıyordu.</p>

  <p class="calibre1" style="text-align: justify;">Savcı bey kaşlarını çatarak baktı bana.</p>

  <p class="calibre1" style="text-align: justify;">“Ne istiyorsunuz?” diye sordu.</p>

  <p class="calibre1" style="text-align: justify;">Belli ki tutuklanmasını isteyip de başaramadığı baş belası adamı tekrar görmekten hoşlanmamıştı. Hatırlıyorum da, oturmam için yer göstermemişti, ben de ayakta durdum.</p>

  <p class="calibre1" style="text-align: justify;">“Sayın Savcım” dedim, “Podima cinayetiyle ilgili önemli bir ayrıntı aklıma geldi ama önce bundan emin olmam lazım.”</p>

  <p class="calibre1" style="text-align: justify;">Canı sıkılmış gibi arkasına yaslandı: “Neymiş bu ayrıntı?” diye sordu. “Hem nasıl emin olacaksınız?”</p>

  <p class="calibre1"></p>

  <p class="calibre1" style="text-align: justify;">Zaten bunun için gelmiş olduğumu söyledim. Zahmet olmazsa cinayetten sonra jandarmanın olay yerinde çektiği fotoğrafları görmek istiyordum. Böylece bu ayrıntıdan iyice emin olacaktım. Bu bilgi sayın savcının da işine yarayabilirdi.</p>

  <p class="calibre1" style="text-align: justify;">Bu sözlerim üzerine savcı sustu, ben de sustum. Güneş ışınlarının süzüldüğü pencereye doğru baktı, ben de oraya baktım. Bu tip görüşmeler için uzun sayılabilecek bir sessizlik oldu aramızda. Herhalde karar veremiyor, ne yapması gerektiğini düşünüyordu. Böyle, biri oturan, bir ayakta dikilen iki adamın hiç konuşmadan durması, odadaki sessizliği elle tutulur hale getiriyordu.</p>

  <p class="calibre1" style="text-align: justify;">O sırada birdenbire odada “Sen Gelmez Oldun” adlı Azeri</p>

  <p class="calibre1" style="text-align: justify;">türküsünün duyulmasıyla ikimiz de irkildik. Çıngır çıngır bir grup çalıyor, bir kadın şarkıcı da “Sen gelmez oldun, sen gelmez oldun, sen gelmez olduuun” diye arka arkaya tekrarlıyordu. Bu parçayı daha önceden duymuşluğum vardı ama savcı odasında duymak çok tuhaf kaçıyordu.</p>

  <p class="calibre1" style="text-align: justify;">Savcı bey cebine davrandı, telefonunu çıkardı. Müzik sesi daha da yükseldi, sonra kesildi, çünkü savcı bir tuşa basarak “alo” demişti.</p>

  <p class="calibre1" style="text-align: justify;">Derken yüzünde bir gülümseme belirdi, ince bıyıkları üstdudağında iki yana doğru yayıldı, belli ki sevdiği bir arkadaşıyla konuşuyordu.</p>

  <p class="calibre1" style="text-align: justify;">Bundan sonraki birkaç dakika onun hal hatır sormasını, kendisinin iyi olduğunu, çoluk çocuğun da iyi olduğunu, ne yapsınlar, hayat gailesi işte, yuvarlanıp gidiyoruz durumunda olduklarını, o hafta sonu gelecek olan misafirleri (telefonda konuşan adamı) dört gözle bekleyeceklerini, Podima’ya ya da Çilingoz’a gidip balık yemeyi planladıklarını dinlemek zorunda kaldım. Belli ki arkadaşı İstanbul’dan gelecekti, büyük bir olasılıkla meslekten bir tanıdığıydı, belki bir sınıf arkadaşı.</p>

  <p class="calibre1" style="text-align: justify;">Savcı bey telefonu kapattıktan sonra bakışları bana takıldı, önünde beklemekte olan lüzumsuz adamı yeniden hatırladı ve büyük ihtimalle, insani bir konuşma yapmış olmasının etkisiyle zile basıp odacıyı</p>

  <p class="calibre1" style="text-align: justify;">çağırdı. Zile ayağıyla basıyordu, kapının dışında çalan zil, odadan da duyuluyordu. İçeri giren odacıdan Arzu Kahraman dosyasını getirmelerini istedi.</p>

  <p class="calibre1" style="text-align: justify;">Biraz sonra odacı dosyayı getirdiğinde savcı bey “Bak bakalım” dedi.</p>

  <p class="calibre1" style="text-align: justify;">“Ne çıkacağını bilmiyorum ama...”</p>

  <p class="calibre1" style="text-align: justify;">Masaya yaklaştım, dosyayı aldım, açtım, bir zarf içindeki fotoğraflara baktım. Arzu’nun merdivenlere uzanmış kıvrak bedenine, yukarı sıyrılmış parlak elbisesinden fırlayan bacaklarının çarpık duruşuna, başının, boynu kırılmış gibi garip bir biçimde yana düşmüş olmasına, beyaz mermer zeminde göllenmiş kana baktım. Herhalde video da çekmişlerdi ama benim bunu görmeye ihtiyacım yoktu. Resimler bana yetmişti, göreceğimi görmüş, anlayacağımı anlamıştım. Her şey</p>

  <p class="calibre1" style="text-align: justify;">yeterliydi, başka bir delile ihtiyacım yoktu.</p>

  <p class="calibre1" style="text-align: justify;">Bir an, emin olmadığım bu ayrıntıyı savcıyla paylaşıp paylaşmamayı düşündüm, karar veremedim. Evet, iyice hatırlıyorum kararsız kaldığımı.</p>

  <p class="calibre1" style="text-align: justify;">“Eee” dedi savcı sabırsızlıkla. “Gördün işte, söyleyeceğin bir şey var mı? Hadi çabuk ol duruşmaya gireceğim.”</p>

  <p class="calibre1" style="text-align: justify;">“Yok” dedim, “yanılmışım, çok özür dilerim.”</p>

  <p class="calibre1" style="text-align: justify;">Yüzüme ters ters baktı.</p>

  <p class="calibre1" style="text-align: justify;">“Hadi kardeşim hadi, işimiz var” diyerek kapıyı gösterdi.</p>

  <p class="calibre1" style="text-align: justify;">Ben de odadan çıktım. Daha koridordayken onun da söylene söylene çıktığını, koridorun sağ yanına doğru hızlı adımlarla yürüdüğünü gördüm. Herhalde çok kızmıştı, bana söyleniyordu ama bir önemi yoktu bunun. İstediği gibi kızabilirdi.</p>

  <p class="calibre1"></p>

  <p class="calibre1" style="text-align: justify;">Sokağa çıkınca, karşıdaki büfeye, daha önce gazeteci kızı</p>

  <p class="calibre1" style="text-align: justify;">arkadaşlarıyla görmüş olduğum yere gittim. Sucuklu ve kaşarlı iki tost, iki de ıslak hamburger paketlettim. Eve gidene kadar soğurdu bunlar ama belki de konuğumun, uyanıp da beni evde bulamamış olmasının kızgınlığını hafifletmeye yardımcı olurdu.</p>

  <p class="calibre1" style="text-align: justify;">Dönüş yolu daha kısa sürdü sanki, çünkü kafam gördüklerime</p>

  <p class="calibre1" style="text-align: justify;">takılmıştı. Yani o altın kolyeye.</p>

  <p class="calibre1" style="text-align: justify;">Eve döndüğümde kızın bana epeyce bağırıp çağırdığını hatırlıyorum.</p>

  <p class="calibre1" style="text-align: justify;">O da savcı gibi bana çok kızıyor olmalıydı. Nerdeymişim, onu bırakıp da gitmeye ne hakkım varmış, hem neymiş bu önemli iş falan filan.</p>

  <p class="calibre1" style="text-align: justify;">Son görüşmemizde benimle konuşurken “sen” diyen kızın bu azarlamaları “siz” diye yapması tuhafıma gidiyordu.</p>

  <p class="calibre1" style="text-align: justify;">O bunları söylerken ben de insan ilişkilerinin aşamalarını düşünüyordum. Daha birkaç gün önce çekingen bir edayla kapımı çalan bu ürkek genç kızın, hangi aşamalardan geçerek bana bağıracak kadar yakınlaştığını merak ediyordum. İnsanların birbirini ilk tanıma an<span style="font-size: 1em;">ındaki mesafeyi yok eden şey neydi; konuşmak mı, bir arada zaman geçirmek mi, birbirini daha iyi tanımak mı? Siz’den sen’e geçiş gibi, ne zaman ve neden öyle olduğu anlaşılamayan bir şeydi bu.</span></p>

  <p class="calibre1" style="text-align: justify;">Tost ve hamburger paketini uzatırken “Senden bir ricam var” dedim.</p>

  <p class="calibre1" style="text-align: justify;">“Uzmanlık alanında bir araştırma yaparak, cinayeti aydınlatmaya yarayacak bir şey bulmanı istiyorum.”</p>

  <p class="calibre1" style="text-align: justify;">“Neymiş benim uzmanlık alanım?” dedi.</p>

  <p class="calibre1" style="text-align: justify;">“İnternet!” diye cevap verdim.</p>

  <p class="calibre1" style="text-align: justify;">“Ben de gazetecilik diyeceksiniz sandım bir an” dedi. “Boşuna umutlanmışım.”</p>

  <p class="calibre1"></p>

  <p class="calibre1" style="text-align: justify;">“O da var ama” dedim, “şimdi yapacağımız iş senin şu alete ihtiyaç gösteriyor.”</p>

  <p class="calibre1" style="text-align: justify;">“Hangi alete?”</p>

  <p class="calibre1" style="text-align: justify;">“iPad’e.”</p>

  <p class="calibre1" style="text-align: justify;">Merak uyandırmayı başarmıştım ama pek zor bir şey değildi bu.</p>

  <p class="calibre1" style="text-align: justify;">Zaten merak duygusunun çok gelişmiş olduğunu daha önce söylemiş<span style="font-size: 1em;">tim. Ona istediğimi anlattım. O akşam Arzuların evindeki davette bulunan insanların facebook sayfalarına girip, resim paylaşıp paylaşmadıklarına bakmasını “rica ediyordum.” Bu çok önemliydi, çünkü belki de bizi bir delile ulaştıracaktı. O isimlerden bazılarını hatırlıyordum. Tanınmış kişilerdi, facebook sayfalarına ulaşmak kolay olurdu.</span></p>

  <p class="calibre1" style="text-align: justify;">“Ama” diye itiraz etti, “çoğunun sayfası yabancılara kapalıdır, ulaş<span style="font-size: 1em;">mak zor olabilir.”</span></p>

  <p class="calibre1" style="text-align: justify;">“Ben bu işten anlamıyorum” dedim, “ama sen nasıl olsa bir çaresini bulursun.”</p>

  <p class="calibre1" style="text-align: justify;">İsimleri söyledim. Narin parmakları iPad’in üstünde müthiş bir süratle dolaşmaya başladı. Çok deneyimli bir piyanistin tuşlarda uçan parmakları gibi onunkiler de neredeyse görünmez hale geliyordu.</p>

  <p class="calibre1" style="text-align: justify;">Benim gibi daktilo kuşağından gelen insanlar tuş alışkanlığıyla her harfin üstüne kuvvetle bastırırken, bu kuşak hafif dokunuşlarla yetiniyordu. Bu yüzden de daha hızlıydılar elbette. Ayrıca internet dünyasını, evleri, yatak odaları kadar iyi tanıyorlar, aynı anda üç beş kişiyle karıştırmadan</p>

  <p class="calibre1" style="text-align: justify;">mesajlaşabiliyorlar,</p>

  <p class="calibre1" style="text-align: justify;">istedikleri</p>

  <p class="calibre1" style="text-align: justify;">bilgilere</p>

  <p class="calibre1" style="text-align: justify;">anında</p>

  <p class="calibre1" style="text-align: justify;">ulaşabiliyorlardı.</p>

  <p class="calibre1" style="text-align: justify;">Kız bir yandan tost yerken, bir yandan da tek eliyle iPad’i kurcalıyor, bilgilere ulaşmaya çalışıyordu. Zaten araması da çok sürmedi, birkaç</p>

  <p class="calibre1" style="text-align: justify;">dakika sonra o akşam çekilmiş bir fotoğraf karşımdaydı. Renkli, net fotoğrafta hiç ölmeyecekmiş, dünyanın sonuna kadar yaşayacakmış</p>

  <p class="calibre1" style="text-align: justify;">izlenimi uyandıran Arzu ve dört arkadaşı gülerken görülüyorlardı.</p>

  <p class="calibre1" style="text-align: justify;">Ellerinde içki kadehleri vardı. Arzu sol eliyle yanında duran ince yüzlü adama sarılmıştı. Ve benim onda aradığım en önemli ayrıntı hiçbir kuşkuya yer bırakmayacak biçimde boynunda parlıyordu. Altın kolyenin ucundaki kuş figürü her türlü yanılma olasılığını ortadan kaldırıyordu. Şu anda cebimde olan kolye, Arzu’nun narin boynunu süslüyordu ama jandarmanın çektiği resimlerde yoktu. Olay yeri resimlerindeki boyun, ürkütücü bir çıplaklık sergiliyordu.</p>

  <p class="calibre1" style="text-align: justify;">Kolyenin Arzu’nun boynundan çıkıp önce Kerberos’un kulübesine, sonra da benim cebime uzanan macerası neydi acaba? Nasıl olmuştu da buraya gelmişti?</p>

  <p class="calibre1" style="text-align: justify;">O zaman ilk kez, beni komando bıçağıyla gören kızın söylediklerini düşünmeye başladım. Acaba bir bellek yitimi mi yaşamıştım? Böyle bir şey mümkün olabilir miydi? Elimi ceket cebime soktum, orada dokunduğum serin nesne, olabilir diyordu ama aklım bunu kesin olarak reddediyordu. O evden çıkışımın her saniyesini büyük bir berraklıkla hatırlıyordum. Yola koyulmuş arabalar, gözümün önündeydi, evime yürürken yüzümü okşayan havanın hoş serinliği, sağ ayağımın küçük bir çukura girmesi, eve gelince Kerberos’un zincirini şıkırdatarak çılgınca zıplamaya başlaması gibi her ayrıntı aklımdaydı.</p>

  <p class="calibre1" style="text-align: justify;">“Daldınız” dedi kız. “Ne düşünüyorsunuz, fotoğraf neyi hatırlattı size?”</p>

  <p class="calibre1" style="text-align: justify;">Bir açıklama yapmamak tuhaf kaçacaktı. Bu yüzden işaret<span style="font-size: 1em;">parmağımla Arzu’nun boynunu göstererek “İşte sebep bu kolye!” dedim. “Gördüğün gibi davet boyunca Arzu’nun boynundaydı ama bu sabah savcılıkta tekrar gördüğüm olay yeri fotoğraflarında yoktu.”</span></p>

  <p class="calibre1" style="text-align: justify;">Kızın düzgün yüzünü büyük bir şaşkınlık ifadesi kapladı.</p>

  <p class="calibre1"></p>

  <p class="calibre1" style="text-align: justify;">“Demek ki” dedi kendi kendine konuşur gibi, “katil Arzu’yu</p>

  <p class="calibre1" style="text-align: justify;">öldürdükten sonra kolyeyi aldı.”</p>

  <p class="calibre1" style="text-align: justify;">“Evet” dedim. “Galiba öyle. Durum bunu gösteriyor.”</p>

  <p class="calibre1" style="text-align: justify;">Kolyeyi bulduğumu ve o anda cebimde durduğunu söylemedim.</p>

  <p class="calibre1" style="text-align: justify;">Neden söylemediğimi bilmiyorum. Bunun beni suçlu, en azından şüpheli durumuna düşürmesinden falan çekindiğim yoktu ama nedense söylemek gelmedi içimden.</p>

  <p class="calibre1" style="text-align: justify;">Hevesle “Bunu gazeteye yazabilir miyim?” dedi. “Fotoğrafları da koyarım. Harika bir şey.”</p>

  <p class="calibre1" style="text-align: justify;">Savcı bey gazeteyi okuyunca, bu bilgiyi sakladığım için bana yine kızacaktı ama bunun da bir önemi yoktu. Hatta tekrar mahkemeye başvurarak beni tutuklattırsa bile önemi yoktu. Bugünle ve gelecekle ilgili en ufak bir kaygı duymuyordum, buna yeteneğim yoktu. Herkese, her şeye, her gelişmeye karşı derin bir kayıtsızlık içindeydim. İşte beni özetleyecek cümle ancak bu olabilirdi: Kayıtsızlık durumu, katıksız özgürleşme.</p>

  <p class="calibre1" style="text-align: justify;">“İstediğini yaz gazeteye” dedim.</p>

  <p class="calibre1" style="text-align: justify;">O sabah ben çıktıktan sonra Hatice Hanım gelmiş, hem iş yapmış, hem sohbet etmişler, hatta işe ara verdiğinde kendi elcağızıyla (öyle diyormuş) iki köpüklü kahve yapmış, evden getirdiği cevizli çöreklerden ikram etmiş, karşılıklı hem kahve içip hem oradan buradan konuşmuşlar. Çok tatlı bir kadınmış, onu epey güldürmüş. Bu arada Arzu Hanım’la ilgili de epey bilgi vermiş.</p>

  <p class="calibre1" style="text-align: justify;">Hayatından memnun bir kadınmış Hatice Hanım, tek şikâyeti oğlu Muharrem’in durumuymuş. Çok üzülüyormuş o çocuk için. Podima’da yapabileceği hiçbir şey yokmuş, acaba gazetede Muharrem’e bir getir götür işi bulunabilir miymiş, yüreği parçalanıyormuş yavrusunun</p>

  <p class="calibre1" style="text-align: justify;">yüzüne baktıkça. Allah kimsenin başına vermesinmiş böyle bir derdi, el âlemin haşarı çocukları zombur zombur koştururken bu zavallı yavrusu melaike gibi boynunu büküp bakarmış. Çünkü kanadı kırık bir kuş gibi hiç almazlarmış onu aralarına. Okulda da okumasına izin vermemişler zaten. Evlerden ırak; geri zekâlılar okuluna gönder demiş o gâvur müdür. Allah gene Ahmet Bey’den razı olsunmuş, hiç olmazsa arada bir İngilizce öğretiyormuş masuma.</p>

  <p class="calibre1" style="text-align: justify;">Bütün bu anlatılanlardan çıkardığım sonuç, mecburen çocuğu haftada bir ders için çağırmam gerektiğiydi. Allah’la falan ilgisi yoktu bu işin, sadece Hatice Hanım’ın hünerleriyle ilgisi vardı ama bunları da söylemedim kıza. Bilip de ne yapacaktı ki.</p>

  <p class="calibre1" style="text-align: justify;">O akşam kendimi yine kızın karşısına oturmuş bir hikâyeci konumunda bulmam kaçınılmazdı ve aynen de öyle oldu. Yalnız önce, Mehmet’in neler söylediğini, niye gittiğini sordu. Olanı biteni özetledim; denizleri, ölü rahipleri falan anlattım. Sonra da Borisov sözü geçer geçmez fırlayıp gittiğini ekledim.</p>

  <p class="calibre1" style="text-align: justify;">“Her insan bedeninin çürüyeceğini bilir ve bundan korkar” dedim.</p>

  <p class="calibre1" style="text-align: justify;">“Ama çoğu insanın ruhu gövdesinden önce çürür; nedense bundan kimse korkmaz!”</p>

  <p class="calibre1" style="text-align: justify;">“Bunu niçin söylediniz şimdi?” diye sordu.</p>

  <p class="calibre1" style="text-align: justify;">“Kardeşim ve benim için” dedim. “Ama inan bana, insanların</p>

  <p class="calibre1" style="text-align: justify;">çoğunun ruhu, bedeninden önce çürür.”</p>

  <p class="calibre1" style="text-align: justify;">Ama kızın aklı Mehmet’in Borisov sözünü duyar duymaz kaçıp gitmesine takılmıştı, hâlâ o noktadaydı.</p>

  <p class="calibre1" style="text-align: justify;">“Demek ki hâlâ o günleri düşünmeye cesareti yok” dedi, büyük bir buluş yapmış gibi. “Zavallı adam. Ne aşkmış bu böyle? Artık Olga’ya kavuşma olanağı yok mu hiç?”</p>

  <p class="calibre1"></p>

  <p class="calibre1" style="text-align: justify;">“Yok” dedim ve başladım anlatmaya.</p>

  <h2 class="calibre1" id="sigil_toc_id_26" style="text-align: justify;"><i class="calibre2">24.Düşmanca bakan duvar, Amerikalı gazeteci</i></h2>

  <p class="calibre1" style="text-align: justify;">Mehmet dedi ki:</p>

  <p class="calibre1" style="text-align: justify;">Önce basit bir kontrol gibi geldi her şey, fazla ciddiye almadım, nasıl olsa bir yanlışlık vardı; bir iki evraka baktıktan sonra özür dileyecekler, beni bırakacaklardı. Ben de hemen pasaport polisinden geçip Olga’ya yetişecektim. Kim bilir ne kadar endişelidir diye düşünüyor, sadece buna üzülüyordum. Yanımda şirketin bana verdiği kart, çalışma izni gibi belgeler vardı, onları gösterdiğim zaman mahcup olacaklardı, gişedeki genç memur bir salaklık yapmış olmalı diye düşünüyordum.</p>

  <p class="calibre1" style="text-align: justify;">Ağırsiklet boksörlere benzeyen asık suratlı iki sivil adam kollarıma girerek havaalanının koridorlarında yürüttüler beni. Sonra bir odaya soktular, kapıyı üstümden kilitleyip gittiler. İtiraz etmeme, bağırıp çağırmama, hatta kapıyı yumruklamama bile cevap veren olmadı. O</p>

  <p class="calibre1" style="text-align: justify;">zaman bu işin daha uzun süreceğini anladım. Birkaç saat daha buradaydım anlaşılan ve uçağı kaçıracaktım.</p>

  <p class="calibre1" style="text-align: justify;">Canım çok sıkıldı, beni gözetliyor, dinliyor olmaları ihtimalini göz ardı etmeden –ki ihtimal değildi, kesindi– bağırıp çağırdım, duvarları tekmeledim, kapıyı yumrukladım ama hiçbir şey değişmedi. Ertesi sabaha kadar kapı açılmadı, gelen giden de olmadı. O gece hep Olga’yı, Soçi’ye gidip gidemediklerini düşündüm. Acaba onlara da benimle beraberler diye bir kötülük yaparlar mıydı? İçim içimi yedi. Eğer ona bir kötülük yaparlarsa, sorumlularını bulup öldüreceğime yemin ettim.</p>
</body>
</html>
