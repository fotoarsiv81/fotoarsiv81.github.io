<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Her_temas_iz_bırakır23</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <h1 title="Her Temas İz Bırakır">Her Temas İz Bırakır</h1>

  <p class="heading">Yeni yıla kırk beş dakika kalmıştı. Behzat Ç. nöbeti devretmiş, Hüseyin'in meyhanesine giderken, değdiği yerde çamura dönen berbat bir kar yağıyordu. Hüseyin zahmetsiz dostluğuyla: "Gel de iki duble içelim, yeni yıla birlikte girelim," demişti. Arabayı Mithat Paşa Caddesi'nden Sakarya'ya doğru sürerken bir şey unuttuğunu biliyordu, ne olduğunu o an hatırlayamayacağını da. Yapacağı bir işi mi unutmuştu yoksa bir sözcüğü mü, bunun ayrımına varsa hatırlaması işten bile değildi. Bu unutulan şey kaygıdan çok bir eksiklik duygusu yaratıyordu. Kaygılanacak olsa, gece eve dönüşte bu karda Dikmen'e nasıl çıkacağını düşünürdü.</p>

  <p class="heading">Kaymamak için yavaşlayıp vitesi ikiye aldı. Kalabalığın barlara, birahanelere sığmayıp sokaklara taştığı Sakarya'ya sapmak üzereyken kucağında acayip bir yük taşıyan adamın biri ön kaputa çarptı. Çarpar çarpmaz da hiçbir şey olmamış gibi can havliyle koşmaya devam etti. Dikiz aynasından baktı, adamın peşinden başka biri koşuyordu. Sarhoş kavgasıdır diye düşündü, ayıracak mecali yoktu. Kaçan adamın kucağında taşıdığı yükün altı yedi yaşlarında bir çocuk olduğunu görünce frene basıp dörtlüleri yaktı, hafif kayan araba biraz yan dönerek durdu. Arabadan çıkarken kovalayan adamın elinde parlayan bıçağı gördü, geç kalmıştı, otuz metre ötedeydiler. Silahını yoklayıp koşmaya başladı, adamlar Yenişehir Postanesi'nin önünde gözden kaybolmuştu.</p>

  <p class="heading">Yer yer buz tutmuş kaldırımdaki kalabalığın arasında kaymamak için büyük bir çaba sarf ederek, olabildiğince hızlı koşuyordu. Omzundan ittiği adamın biri küfretti, dönüp cevap vermedi. Ankara'da yayalar böyledir, acelesi olanın yolunu keserler. Silahını çıkarınca homurtular azaldı, önü biraz açıldı. Gözden kaybettiği iki adamı bir mağazanın önünde gördü. Adamlardan biri iki büklüm olmuş, art arda inen bıçak darbelerini savuşturmak ister gibi kollarını öne uzatmıştı. Yüzü acıdan kasılmış, ağzından kah gelmişti, Hemen yanlarındaki küçük kız çığlık çığlığa bağırırken, bıçak darbeleri adamın kum torbasına dönen karnına inmeye devam ediyordu. Behzat Ç. "Bıçağı at! Polis!" diye bağırdı. Soluk soluğaydı, nabzının boynunda attığını duyuyordu. Silahın emniyetini açıp, kurşun sürdü. Nişangâh bıçaklayan adamın bacağını görüyordu, tetikteki parmağı kasılmıştı. Havaya bir el ateş edip silahı tekrar adama doğrulttu. Yakınlarda olayı izleyen bir kadın silah sesi üzerine tiz bir çığlık attı, bıçaklayan bir an durdu. "Polis! Bıçağı at!" Adam elindeki bıçakla aptal aptal bakıyordu. Behzat Ç. yineledi: "Bıçağı at! Polis!" Adam bıçağı bıraktı. "Yere yat! Yat yere! Yat lan! Yat!" Adam yere yatınca hızla yanına vardı. "Kafanı kaldırma, sakın kafanı kaldırma!" Yerdekinin kıpırdar gibi olduğunu görünce ayağının dışıyla öyle bir tekme çıkardı ki, adam top olsa kaleciyi de içeri sokardı. Az önce silah sesi üzerine çığlık atan kadın, yanındaki adamın kolunu çekiştirdi: "Gidelim, şahit yazarlar!" İsmet, ilerlemiş yaşına rağmen bütün yaralama ve cinayetlere ilk elden giden Cinayet Bürosu komiseriydi. Hatta biraz tıptan da anlar, hangi yaralının ölüp Cinayet Masası'na kalacağım iyi tahmin ederdi. Bu yüzden uzun zamandır kendisine Akbaba lakabıyla hitap edilir olmuş, o da bu durumdan fazla rahatsız olmadığı için adının unutulmasına ses çıkarmamıştı. Ellerindeki kanı silen Behzat Ç.'ye bir ıslak mendil daha uzattı. "Sen izinli değil miydin bu gece?" diye sordu.</p>

  <p class="heading">Elini sildiği mendili atıp 216'sını yakan Behzat Ç. "O da ne?" dedi.</p>

  <p class="heading">Akbaba güldü, ardından yüzündeki korkunç ifadeyle sordu: "Minibüsteki çocuk ölenin kızı mı?"</p>

  <p class="heading">"Evet."</p>

  <p class="heading">"Nereden duymuş?"</p>

  <p class="heading">"Bıçaklanırken yanındaydı."</p>

  <p class="heading">Polis kordonunun arkasındaki meraklı kalabalık yılın son cinayetine bakıyordu. Daha doğrusu cinayetten arda kalanlara. Yakası yırtık, üstü başı kan ve çamur içinde kalmış adam, mağazanın önünde, bıçaklandığı yerde sırt üstü yatıyordu. Karnından sızan kan, karın üstünde bir birikinti oluşturmuştu. Behzat Ç. kanı durdurmaya çalışmış ama adamın bağırsakları elinde kalınca vazgeçmişti.</p>

  <p class="heading">Akbaba önce adama baktı sonra da Behzat Ç.'nin içtiği 216'ya; iç geçirirken "Bir tane de bana versene," dedi. "Bu taksici milleti iyice psikopat olmuş, kızının yanında babasını bıçaklıyor. Sebep neymiş?"</p>

  <p class="heading">"Anama küfretti diyor ama tam bilmiyorum, para tartışması da olabilir." Suat telsizle "Ekip göndereyim mi amirim?" diye sordu.</p>

  <p class="heading">"Yok, biz buradayız."</p>

  <p class="heading">"Kim var başka?"</p>

  <p class="heading">Akbaba telsizi alıp "Kim olacak ben," dedi. Behzat Ç., onun ölecek insanların kokusunu aldığı yönündeki efsaneye iyiden iyiye inanır olmuştu. "Sen ne arıyorsun burada?" diye sordu.</p>

  <p class="heading">"Evde canım sıkılıyordu, telsizden duydum."</p>

  <p class="heading">"Yılbaşı akşamı telsiz mi dinliyorsun?"</p>

  <p class="heading">"Ne yapayım, televizyonda bir bok yok. Adamın akrabalarına haber verildi mi?" Behzat Ç. kanı durdurmaya çalışırken adamın cep telefonu çalmıştı.</p>

  <p class="heading">"Karısı aradı. Ben konuştum."</p>

  <p class="heading">Kadının çığlıkları hâlâ kulağındaydı.</p>

  <p class="heading">"Maktulün akrabaları şimdi gelir. Ben taksiciyi alıp gidiyorum, ambulans gelince Adli Tıp'a gidecek. Keşke sen ambulans şoförü olsaydın."</p>

  <p class="heading">Akbaba gülümsedi. Ağzındaki duman 216'dan mı yoksa soğuktan mı çıkıyor belli değildi. Kordonun içine giren bir iki sarhoşu fırçaladı. Saçları beyazlamış, gözleri içine çökmüş, burnunun ucundaki acayip siğil ve kızıla çalan ten rengiyle çok çirkin, korkutucu bir adamdı. Tipini görenler hemen kordon dışına çıktı.</p>

  <p class="heading">Behzat Ç. telsizi aldı.</p>

  <p class="heading">"4570 merkez."</p>

  <p class="heading">"Merkez dinliyor amirim."</p>

  <p class="heading">"Şahsı aldım, geliyorum. Olay yerinde Akbaba'yla irtibat kurulsun."</p>

  <p class="heading">"Anlaşıldı."</p>

  <p class="heading">Arabada bekleyen kelepçeli taksiciye doğru yürüdü. Harun'u arabanın yanında görünce "Sen de mi telsizden duydun?" diye sordu.</p>

  <p class="heading">"Evet."</p>

  <p class="heading">Harun, geçen yılbaşında izin yapmayan polislerden olduğundan bu gece izinliydi. Genç polisler beraber gidecekleri bara Behzat Ç.'yi de çağırmışlar, ama o gürültülü yerleri sevmediğinden reddetmişti.</p>

  <p class="heading">"Hadi git. Elemanlara da söyle ağızlarıyla içsinler."</p>

  <p class="heading">"Ben onların yanından ayrılalı iki saat oldu."</p>

  <p class="heading">Harun'un gözleri içkiden kızarmıştı, Behzat Ç. kolundan sıkıca tuttu "Sakın ha!" dedi. "Sakın ha!"</p>

  <p class="heading">Harun bu "Sakın ha!" nın anlamını biliyordu.</p>

  <p class="heading">"Yok amirim o konuyu kapattım ben."</p>

  <p class="heading">"İstersen kapatma. Bölümde gerginlik istemiyorum, sana da torpil geçmem, başka büroya veririm."</p>

  <p class="heading">Ekip arabasını olay yerinden hızla çıkardı. Tam Kızılay'ın göbeğinde kırmızıya yakalanınca, yanında oturan Harun</p>

  <p class="heading">"Geçelim, boş," dedi.</p>

  <p class="heading">Cevap vermedi; kırmızı ışığın üstünde, altmıştan geriye doğru azalan&nbsp;<span style="text-indent: 1.5em; font-size: 1em; line-height: 1.2;">saniyelere bakarken, uzaktan ambulansın ışıklan göründü. Siren sesi meydandaki kalabalığın hep bir ağızdan söylediği şarkıya karışıyordu. "Nihayet gelebildiler." Bu sefer cevap vermeme sırası Harun'daydı, sanki başka bir âleme dalmış gibi ambulansın ışıklarına bakıyordu. Arabanın içindeki sessizlik tedirgin edici bir atmosfer yaratınca Behzat Ç. arka koltuktaki taksiciye döndü: "Niye öldürdün adamı?"</span></p>

  <p class="heading">"Anama küfretti."</p>

  <p class="heading">"Ben kızıyla konuştum. Küfretmemiş."</p>

  <p class="heading">"Allah belamı versin ki etti komiserim."</p>

  <p class="heading">Nihayet kendine gelen Harun, kalın sesiyle "Belalı konuşma lan!" diye gürleyince taksici sustu. Behzat Ç. dikiz aynasını düzeltip "Kavga niye çıktı?" diye sordu.</p>

  <p class="heading">"Taksimetreye itiraz etti. Parayı eksik verdi."</p>

  <p class="heading">"Ne kadar?"</p>

  <p class="heading">"Beş lira."</p>

  <p class="heading">"Beş lira için mi öldürdün adamı?"</p>

  <p class="heading">Taksici önüne bakıyordu. Güvenpark girişindeki kalabalık ondan geriye doğru saymaya başladı. Havai fişekler atılıyor, meydanda toplanmış insanlar yeni yıla büyük bir hengâmeyle, çığlık çığlığa giriyorlardı.</p>

  <p class="heading">Behzat Ç. dikiz aynasından kendine baktı. Orada sıradan bir polis gördü. Cinayet Büro Amirliği'nde başkomiser, hayata karşı işlenen suçlar uzmanı.</p>

  <p class="heading">Emekliliğine az kalmış, o bu işe başladığında doğan çocuklar Fatih'in İstanbul'u fet-hettiği yaşa gelmiş, kendi kızı dâhil. O da bu arada boşanmış, insan sarrafı olamasa da ceset sarrafı, bu yüzden de biraz melankolik tabiatlı olmuş. Müzik dinlemez, polis telsizi dinler. Kitap okumaz, gazeteye spor sayfasından başlar. İçimizden biri sözü sanki ilk onun için söylenmiş. İşte o kadar sıkıcı bir hayatı vardı.</p>

  <p class="heading">Harun omzuna dokundu: "Amirim yeşil yandı."</p>

  <p class="heading">Fazla gaz verdiğinden araba yerinden ok gibi fırladı. Cep telefonu çalmaya başlayınca, iki saattir hatırlamaya çalıştığı şey aklına geldi. Kızı Berna'yı aramayı unutmuştu. Bütün gece hissettiği eksiklik duygusu yerini kaygıya bırakıyordu şimdi. Tek eliyle direksiyonu idare edip ısrarla çalmaya devam eden telefonu çıkardı. Arayan Hüseyin'di "Nerede kaldın yahu?" diye sordu hafif sitemkâr.</p>

  <p class="heading">"İşim çıktı."</p>

  <p class="heading">Dikiz aynasını düzeltip yoluna devam etti. Vitesi üçe alırken, bir kez daha, bu iş dediği işten de kendisinden de nefret ettiğini anladı.</p>

  <p class="heading">Gönül Behzat Ç.'ye, Behzat Ç. tavana bakıyordu.</p>

  <p class="heading">"Aç mısın, bir şeyler hazırlayayım mı?"</p>

  <p class="heading">Cevap vermedi. Tavandaki izlerden bir dünya haritası oluşturmaya çalışıyordu. Aylar sonra ilk defa tam gün izin yapmış, kızı Berna'yla buluşamayınca soluğu burada almıştı. Gönül elini Behzat Ç.'nin çıplak karnında gezdiriyordu. Berna'yı gündüz beş sefer aramıştı, duymamasına imkân var mıydı? Nazikçe okşayan el biraz daha aşağıya indi.</p>

  <p class="heading">"Kalacak mısın?"</p>

  <p class="heading">Ne zaman kalmıştı ki? Gönül'e baktı, bu soru bir beklentiyi mi dışarı&nbsp;vuruyordu? "Yok canım, daha neler," dedi içinden. "Ben ve Gönül". Karısıyla ayrıldığından beri, karşı cinse olan güveni sarsılmıştı ama Gönül farklıydı. Bunun nasıl bir farklılık olduğunu tam olarak bilmiyor, ancak alttan alta seziyordu. Saman alevi gibi parlayıp sönen duygulardan farklı, içten içe yanan, sönmeyen bir hoşgörü.</p>

  <p class="heading">Ona sarıldı, kollarında sıktı biraz. Boynuna dökülen saçlarını okşadı. Yataktan kalkıp pantolonunu giydi.</p>

  <p class="heading">Bir haftadır aralıksız yağan kar ağaçların yükünü artırmış, kaldırımları beyaza boyamıştı. Silecekler cama yapışan karlan sağa sola atarken, telsizin sesi cızır cızır bir melodi halinde yükseliyordu. Saat gece yarısını çoktan geçmişti, Meclis'in önünden Dikmen Caddesi'ne saparken yolların bomboş olduğunun ayrımına vardı. Dışarıda, gecenin ayazında nöbet tutan askerlerden başka kimse yoktu.</p>

  <p class="heading">"Merkez 3340,4570."</p>

  <p class="heading">Telsizi aldı.</p>

  <p class="heading">"4570 dinliyor, merkez."</p>

  <p class="heading">"Amirim. Mithatpaşa Caddesi Sakarya girişinde bir intihar olayı var. Bir ekibin intikal etmesi gerek. Tamam."</p>

  <p class="heading">"Anlaşıldı. Tamam."</p>

  <p class="heading">Behzat Ç. telsizle Harun'a ulaştı.</p>

  <p class="heading">"Duydunuz mu?"</p>

  <p class="heading">"Duyduk amirim. Olay yerine intikal ediyoruz."</p>

  <p class="heading">"Yanında kim var?"</p>

  <p class="heading">"Kim olacak ben."</p>

  <p class="heading">Karşı taraftan duyulan Akbaba'nın sesiydi. Frene basıp, sağa çekti. Bir 216 yakıp arabanın dumanlı havasında bir süre kararsız kaldı, gitmeyebilirdi. Sabah tutanakları okur, tanıklar varsa ifadelerini alırdı. Cinayet Bürosu'nun altmış dört kişilik kadrosunda aktif olarak on üç kişi çalışıyordu. Bütün Ankara'nın cinayetlerine, yaralamalarına, intiharlarına koşturan on iki adam, bir de kadın. Ekibi on ikişer saatlik mesailer halinde ikiye ayırmıştı. Kendisinin mesai saati yoktu, çoğunlukla iki olay arasında boş vakti olursa eve gidiyor, telefon açtıklarında geri dönüyordu.</p>

  <p class="heading">Camı açınca soğuk havayla beraber kar kokusu doldu içeri. Balıkçı kazağının yakasını kaldırdı. Her yıl onlarca polis intihar ediyordu: "Ya bu da öyleyse." Aklına Sezai geldi, tanıdığı en dürüst başkomiser, intihar ederken bile devletin kurşunu ziyan olmasın diye babasından kalan beylik tabancasını kullanmıştı. 216'yı arabanın küllüğüne bastırıp camı kapattı. İlerideki kavşaktan geri döndü. Ekip amiri Suat bu gece izinliydi ve zaten bu karda Dikmen'e çıkmak da bir şüpheli intihar vakasıyla uğraşmak kadar zor olacaktı.</p>

  <p class="heading">Olay yerine varana kadar, arabanın kaymadığı anlarda kafasında tilkiler uçuştu durdu. "Berna telefonu açmadıysa haklı nedenleri olabilirdi, zira bir çocuğu yıllarca ihmal edersen olacağı buydu. Ama hep o galerici cinayeti yüzünden olmuştu. Kafa bırakmıyorlardı ki adamda, yoksa aramayı neden unutsun? Kredi kartlarından uzak durmalıydı. Yoksa o da bir gün Sezai gibi..." Meşrutiyet Caddesi'nden Mithat Paşa'ya sapmak üzereyken kan kırmızı bir Vosvos hızla geçti yanından. Gözünü bir süre ayıramadı, Berna küçükken kırmızı Vosvosları sayıp fal tutardı. Galiba gündüz doksan dokuz tane kırmızı Vosvos sayıp, gece de yatmadan on tane yıldız sayarsan dileğin gerçekleşiyormuş. Ne acayip bir fal, şimdi kimse tutamaz, kırmızıyı bırak, o kadar Vosvos kaldı mı yollarda? Sağ ön lastikten ani bir çarpma sesi gelince frenlere asıldı. Kaldırıma çıkmak üzere olan arabayı zor topladı. İndi ama bir şey göremedi, ufak bir çarpmaydı...</p>

  <p class="heading">Harun ekip arabasını, üstü gazete kâğıtlarıyla örtülü şahsın dibine kadar sokmuştu. Olay yerinde, çevredeki barlardan kopup gelmiş meraklı bir kalabalık vardı. Aldıkları onca alkole rağmen, Akbaba'nın tehditkâr bakışları, daha fazla yaklaşmalarını engelliyordu. Polis kordonuna var gücüyle koşan bir çocuğun hızıyla yürüdü.</p>

  <p class="heading">Yanına ilk gelen Harun oldu:</p>

  <p class="heading">"Amirim sen niye geldin?"</p>

  <p class="heading">"Saçma sapan konuşma."</p>

  <p class="heading">Harun şaşırdı. Elinde bir kimlik tutuyordu. Behzat Ç. kimliği aldı ama bakmadı. "Bu arabanın burada işi ne?"</p>

  <p class="heading">Harun soru dolu gözlerle bakıyordu, muhtemelen anlamamıştı. Sorun da buydu zaten, Cinayet Bürosu'nda herkes çekirdekten yetişiyordu; olay yeri nedir, orada nasıl hareket edilir, hep zamanla öğreniliyordu.</p>

  <p class="heading">"Doğum gününde intihar etmiş."</p>

  <p class="heading">Behzat Ç. bir Harun'a bir de elindeki kimliğe baktı. Doğum tarihi kısmında 1 Ocak yazıyordu. Kaygıyla karışık bir hüzün duydu, kızıyla aynı yaştaydı.</p>

  <p class="heading">"Nüfusa 1 Ocak yazdırmışlardır, sene kaybetmesin diye."</p>

  <p class="heading">Harun "Hayır amirim," diye yanıtladı. "Arkadaşlarıyla doğum günü kutlaması yapıyormuş. İnsan doğum gününde intihar eder mi ya?"</p>

  <p class="heading">"Gençleri anlamak zor. Nereden atlamış?"</p>

  <p class="heading">Harun eliyle önünde durdukları binanın tepesini gösterdi. Burası iki gün önce taksicinin öldürüldüğü yerin tam karşısıydı.</p>

  <p class="heading">"Teras Bardan. Yani Teras Barın terasından."</p>

  <p class="heading">"Barın sahibi nerede?"</p>

  <p class="heading">"Minibüste."</p>

  <p class="heading">Behzat Ç. minibüse yürürken "Çevredeki esnafa sorun, gürültü patırtı&nbsp;duymuşlar mı?" dedi.</p>

  <p class="heading">"Hayalet geldi, araştırıyor."</p>

  <p class="heading">Cinayet Bürosu'nun kantarda Behzat Ç.'den daha az çeken tek erkek elemanı Hayalet, adam takibinde ve bilgi toplamada çok tecrübeli bir memurdu. Az ötedeki Tekel bayisinin önünde durmuş, çevredekilerle sohbet ederken, kâğıt üzerine alelacele karalanmış bir çöp adamı andırıyordu. Ona da uzun süre önce hayal gücü yüksek birileri Hayalet lâkabını takmış, böylece onun da gerçek ismi (Sami ya da Sabri gibi bir şeydi) çoktan unutulmuştu. Behzat Ç. cep telefonundan Hayalet'i arayıp "Olay yerinde misin?" diye sordu.</p>

  <p class="heading">"Evet."</p>

  <p class="heading">"Kız neden atlamış?"</p>

  <p class="heading">"Bunalımdan herhalde, tam bilmiyorum."</p>

  <p class="heading">"Bir gelişme olursa bana bildir."</p>

  <p class="heading">"Anlaşıldı amirim."</p>

  <p class="heading">"Gelirken de bir 216 al, minibüsün yanındayım."</p>

  <p class="heading">Hayalet gözleriyle çevreyi tarayınca, görsün diye el salladı. Nasılsa kurumsal hat sayesinde bedava görüşüyorlardı. Böyle muzırlıklar da olmasa, hiç çekilmezdi bu cinayet işleri.</p>

  <p class="heading">Minibüsün ön kapısını açıp, torpido gözünden naylon eldivenleri aldı.</p>

  <p class="heading">"Barın sahibi kim?"</p>

  <p class="heading">Minibüsün içinde ilk dikkati çeken şişman ve gözlüklü adam atıldı: "Benim komiserim." Kafası ne kadar kelse, sakallan o kadar gürdü. Bu haliyle, saçlarını kazıtmış bir hacıya benziyordu.</p>

  <p class="heading">"İyi, bir yere kaybolma, seninle daha çok işimiz var."</p>

  <p class="heading">"Tabii komiserim, bizim devlete polise bugüne kadar bir yanlışımız olmadı."&nbsp;</p>

  <p class="heading">"Onun için söylüyorum zaten."</p>

  <p class="heading">Minibüsün içinde dört beş kişi daha vardı. Bir kız ağlıyor, önlerine bakan erkekler kara kara düşünüyordu.</p>

  <p class="heading">"Siz kimsiniz?"</p>

  <p class="heading">Cevap gelmedi.</p>

  <p class="heading">"Siz kimsiniz lan?"</p>

  <p class="heading">Ağlamaktan gözleri şişmiş kız "Biz arkadaşlarıyız," dedi.</p>

  <p class="heading">Behzat Ç. "Başınız sağ olsun," deyip kapıyı kapattı. Omzuna bir el dokununca&nbsp;irkilip, arkasına döndü. Bir an tanımakta güçlük çektiği bu adam, TEM'den Metin'di.</p>

  <p class="heading">"Sen ne arıyorsun burada?"</p>

  <p class="heading">"Geçerken uğradım."</p>

  <p class="heading">Metin'in yüzünde, sanki soğuktan donmuş da oraya asılmış gibi duran, gevrek&nbsp;bir gülüş vardı. Behzat Ç. bu laubali ifadeyi pek hayra yormadı.</p>

  <p class="heading">Betül Gülsoy'un üstündeki gazete kâğıtlarını kaldırdı. Yüzünün parçalanmamış&nbsp;kısmından anlaşılan, vücudu gibi yüzünün de biçimli hatlara sahip olduğuydu.</p>

  <p class="heading">Kardaki kan birikintisine baktı. İnsan bu genç yaşta, hem de bu kadar güzelken niye&nbsp;intihar eder. O bunları düşünürken, kordonun altından eğilerek geçen Olay Yeri</p>

  <p class="heading">İnceleme memuru Sıtkı, koca siyah çantasını yere koymuş, ağır hareketlerle&nbsp;açıyordu.</p>

  <p class="heading">"Nihayet gelebildin?"</p>

  <p class="heading">Çantanın incik cıncık gözleriyle meşgul olan Sıtkı "Yine de 112'den hızlıyım,"&nbsp;dedi.</p>

  <p class="heading">"112'den yavaş olan var mı?"</p>

  <p class="heading">"İtfaiye."</p>

  <p class="heading">Betül'ün başına eğildiler. Behzat Ç. kızın paltosunun ceplerini yokladı, sağ&nbsp;cepten bir cep telefonu, sol cepten ikiye katlanmış bir defter kâğıdı çıktı. Sayfada beş&nbsp;noktayla başlayıp biten, karakter tahlili yapmaya müsait bir el yazısı vardı.</p>

  <p class="heading">……</p>

  <p class="heading">İntiharın yüceltilecek bir tarafı yok. Yani zamanı gelince, kusura bakmayın&nbsp;arkadaşlar benden bu kadar demesini bilmeli. Shakespeare&nbsp;doğum gününde ölmüş, ne güzel bir tesadüf!&nbsp;Ölümümden hiç kimse sorumlu değildir, dolayısıyla herkes de sorumludur&nbsp;diyebiliriz. Evet, benden bu kadar. Çiçek gönderilmemesi rica olunur.</p>

  <p class="heading">Sağlıcakla kalın. İmza: Betül.</p>

  <p class="heading">……</p>

  <p class="heading">Aradan yarım saat geçmiş, meraklı kalabalık dağılmış, geriye sadece barın&nbsp;müşterileri kalmıştı.</p>

  <p class="heading">Harun elindeki kâğıt tomarını uzatıp "Bardakilerin GBT'si," dedi</p>

  <p class="heading">Teras Bar'ın müşterileri soğuktan yerlerinde zıplıyor, muhtemelen kendini&nbsp;aşağıya atan kıza sövüp duruyorlardı. Aralarından zaman zaman şikâyet içeren&nbsp;homurtular da yükselmiyor değildi. Ama genel olarak, her ortalama vatandaş kadar&nbsp;Türk Polisi'ne saygılıydılar. Behzat Ç. GBT tomarına şöyle bir göz gezdirip "Hangisi&nbsp;atmış kızı aşağıya?" diye sordu.</p>

  <p class="heading">Harun güldü: "Bilmiyorum, birinin yaralamadan kaydı var. Birinin de&nbsp;narkotikten. İki tane de Tunceli doğumlu var."</p>

  <p class="heading">Gecenin ayazı iyiden iyiye hissettiriyordu kendini. 112 ölülere bakmayı pek&nbsp;sevmediğinden çağırılan özel ambulans, nihayet gelmişti. Hayalet elindeki paketi&nbsp;sallayarak yaklaştı, Behzat Ç. dudağının kenarına bir 216 yerleştirince de çakmağıyla&nbsp;yakıp "Tam biri on geçe atlamış," dedi.</p>

  <p class="heading">"Nereden biliyorsun?"</p>

  <p class="heading">(*) TEM: Terörle Mücadele Amirliği kısaltması.</p>

  <p class="heading">(*) GBT Genel Bilgi Tarama kısaltması. Adli sicil kaydından farklıdır. Polis tarafından&nbsp;tutulur.</p>

  <p class="heading">"Büfeci söyledi. Biri saati sormuş, ardından bir çığlık duyulmuş, kız yere çakılmış."</p>

  <p class="heading">"Anasına babasına haber verdiniz mi?"</p>

  <p class="heading">"Kuzeni minibüste."</p>

  <p class="heading">Harun "O da doğum günü için buradaymış," dedi.</p>

  <p class="heading">Behzat Ç. tekrar minibüse döndü, kapıyı açıp "Kuzeni kim?" diye sordu. Ellerini başının arasına almış, esmer, iri yan bir genç başını kaldırdı. Gözleri yaşlıydı, "Benim," dedi. Bu arada barın sahibi "Komiserim, ben gidebilir miyim?" diyerek bir çıkış yapmak istedi ama "Gidemezsin," denince sustu.</p>

  <p class="heading">"Kuzen sen gel bakalım, biraz konuşalım."</p>

  <p class="heading">Kuzen minibüsten çıktı; burunları sivri, siyah rugan çizmeleriyle karları ezdi. "Başın sağ olsun. Sen gördün mü atladığını?"</p>

  <p class="heading">"Görmedim."</p>

  <p class="heading">"Başka akrabası var mı Ankara'da?"</p>

  <p class="heading">"Yok. Babaannesi var."</p>

  <p class="heading">"Neyse, bu saatte arama, yüreğine inmesin. Anası babası nerede?"</p>

  <p class="heading">"Urfa'da."</p>

  <p class="heading">"Sabah onları ara. Şimdi ambulans geldi, memur arkadaşlarla beraber Adli Tıp'a gideceksiniz. Paran var mı ambulansa verecek?"</p>

  <p class="heading">"Üstümde yok."</p>

  <p class="heading">"Sen de öğrenci misin?"</p>

  <p class="heading">"Evet."</p>

  <p class="heading">Behzat Ç. ters bir durumda cebindeki paranın ambulansa yetip yetmeyeceğini hesapladı. Yetse bile, ayın on beşine daha çok vardı.</p>

  <p class="heading">"Aykut'tan alabilirim, onda vardır."</p>

  <p class="heading">"O kim?"</p>

  <p class="heading">Kuzen cevap vermeden önce bir an sustu: "Erkek arkadaşı."</p>

  <p class="heading">Behzat Ç. sevindi. Özel ambulanslar parasını almadan şuradan şuraya gitmezdi.</p>

  <p class="heading">"Tamam. Onda da yoksa beni bul. Senin adın ne?"</p>

  <p class="heading">"Yavuz."</p>

  <p class="heading">Behzat Ç., gözü yaşlı kuzenin omzuna teselli edercesine vurup "Yarın bir ara Cinayet Bürosuna uğra, ifadeni ver," dedi.</p>

  <p class="heading">Yavuz minibüse doğru yürüdü. Aykut cebinden çıkardığı parayı Yavuz'a verirken "Ben de gidebilir miyim komiserim?" diye seslendi.</p>

  <p class="heading">Harun son kalan birkaç kişinin GBT'sini alırken "Sen akrabası mısın?" diye sordu.</p>

  <p class="heading">"Erkek arkadaşıyım."</p>

  <p class="heading">"Otur yerine!"</p>

  <p class="heading">Bu arada bekleyenlerin arasından hayli şişman biri "Bu soğukta niye&nbsp;bekletiyorsunuz milleti," diye feveran etti. Demek ki şişmanların az üşüdüğü yönündeki teoride bir zayıflık vardı</p>

  <p class="heading">Harun "Konuşma lan!" diyerek adamı susturmak İsteyince ortalık hareketlendi, küçük çaplı bir arbede yaşandı. Behzat Ç.'nin en son istediği şey, olay yerinde çıkacak muhtemel bir kavga olduğundan, hemen kalabalığın arasına koşup Harun'u uzaklaştırdı. Harun'un halkla ilişkileri bir hayli zayıftı. Yılda bir, yarım saat verilen insan hakları semineri yeterli olmuyordu.</p>

  <p class="heading">Başkomiserlere hizmet içi eğitim kapsamında verilen vücut dili derslerinden aklında kaldığı kadarıyla, gayet yatıştırıcı hareketler yapmaya çalışıp "Arkadaşlar, beş dakika daha sabredin, işimizi yapalım, sonra herkes evine gidecek." dedi. Oysa&nbsp;şişman yatışacak gibi değildi "Ne beş dakikası kardeşim, bir saattir burada&nbsp;bekliyoruz," diye bağırınca; Behzat Ç. zar zor söktüğü vücut dilini, mecburen katıldığı Psikoloji seminerlerinden aklında kalanları bir yana bırakıp, normal bir başkomiser gibi çıkıştı: "Tamam kardeşim! Sus bakayım sen! Sus lan! Bak hâlâ konuşuyor!" Sağlık görevlileri ve Yavuz sedyeyi ambulansa yerleştirirken, GBT'leri alan Harun yanına geldi "Diğerlerinin bir kaydı yok. Ne yapalım?" dedi.</p>

  <p class="heading">"Barın sahibini, bir de beraber eğlendiği arkadaşlarını alın gidin, ben şu bara bakayım."</p>

  <p class="heading">"Sabıkalıları ne yapalım? Biri narkotik, diğeri yaralama."</p>

  <p class="heading">"Onlar yarın uğrasın. Sıtkı'yla Hayalet nerede?"</p>

  <p class="heading">"Kızın atladığı terasa bakıyorlar?"</p>

  <p class="heading">"Güzel."</p>

  <p class="heading">Harun koluna girip fısıldadı:</p>

  <p class="heading">"Şu bağıran dombiliyi de alalım mı?"</p>

  <p class="heading">Kalabalığın ortasında homurdanan "dombili" gözlüklerini çıkarmış, elindeki mendille, buğulanmış mercekleri siliyordu.</p>

  <p class="heading">"Yok. Patırtı istemiyorum. Milleti bırakın.</p>

  <p class="heading">" Harun köşede duran iki esmer adamı gösterip, sessizce sordu: "Şunları ne yapalım?"</p>

  <p class="heading">Behzat Ç. barın olduğu binaya girmeden aynı tonda cevap verdi: "Tuncelileri de bırakın."</p>

  <p class="heading">Bina asansörsüz, basamaklar dikti. En üst kata çıkana kadar iki sefer ışıklar söndü. Betül'ün atladığı yere baktıktan sonra eve gider, birkaç saat uyurum diye düşünüyordu. Tam bara girerken, kendisinden on beş santim kısa, tıknaz biri, hiç oralı olmadan yanından geçti. Dönüp adama baktı, tanıdık değildi.</p>

  <p class="heading">"Bakar mısın?" dedi.</p>

  <p class="heading">Adam "Ne var?" diyerek dönünce aynı sertlikle sordu:</p>

  <p class="heading">"Sen kimsin?"</p>

  <p class="heading">"Sana ne lan! Sen kimsin!"</p>

  <p class="heading">Behzat Ç. adamı yakasından tutup, boy avantajından da faydalanarak duvara çarptı. Sesleri duyan Hayalet ve Sıtkı da kapının önüne gelmişlerdi. Hemen araya girdiler; bu arada içeriden siyah pardösülü, asker görünümlü, saçlarına kır düşmüş bir adam gelip Behzat Ç.'nin yanında durdu. Kimliğini çıkardı; tıknaz adamı gösterip "Teşkilattandır," dedi. Tıknaz adamın derin bir nefes alıp konuşmaya hazırlandığını görünce de, onu tek işaretiyle susturdu: "Sen git!" Tıknaz, başını iki yana sallaya sallaya, dilini diş etlerine vurup "çık çık çık" sesleri çıkara çıkara, sarsak adımlarla merdivenleri inmeye başladı.</p>

  <p class="heading">İçeriden gelen, pardösüsünün eteklerini topladı, "Bu olayda beraber çalışma ihtimalimiz var. Birbirimize yardımcı olmalıyız," dedi.</p>

  <p class="heading">"Olayla alakanız nedir?"</p>

  <p class="heading">Adam gözlerini kısıp, bıyıklarını çekiştirdi. Göz göze geldiler. Üslubun&nbsp;teamüllere uymadığı, beklenmedik bir soruydu. Binanın ışıkları söndü, bir süre karanlıkta kaldılar. Hayalet otomatı bulup basmasa, daha bir hayli sürerdi bu karanlık. Işıklar yandığında Behzat Ç. ve kır saçlı adam gözlerini kaçırmadan birbirlerine bakıyorlardı. Sessizliği "Adini duyduk, başarılı bir memursun," diyen adam bozdu. Merdivenleri inerken dönüp "Her şeyin bir yeri, bir sırası var" diye eklemeyi de ihmal etmedi.</p>

  <p class="heading">Terasa, barın içinden görülen tek çıkış vardı. Kartpostallık bir manzaraydı, ağır ağır yağan kar Sakarya'nın ışıkları unla sıcak tonlardan oluşmuş bir renk cümbüşü&nbsp;yaratıyordu. Yüzünü atkıyla sarmış bir adam çöplerden bira kutuları topluyor, halay çeker gibi kol kola girmiş sarhoşlar, soğuğa aldırmadan, ağır çekenin tarafına yıkılarak, düşe kalka yürüyorlardı.</p>

  <p class="heading">Sıtkı'nın iz bulmak için incelediği terasın parmaklıkları bir metreden biraz yüksekti. Behzat Ç. sadece Hayalet'in duyabileceği bir sesle "Ne işleri varmış burada?" diye sordu.</p>

  <p class="heading">"Kim bilir?"</p>

  <p class="heading">"TEM'den Metin de aşağıdaydı, geçerken uğramış..."</p>

  <p class="heading">Hayalet'in yüzündeki kurnaz tebessümü gören Behzat Ç., ona yakın bir ifadeyle güldü. Erkekler tuvaletinde gazete kâğıdına sarılmış, captagon adı verilen uyuşturucu hapları bulduğunda da yüzünde aynı tebessüm vardı. Ancak kadınlar tuvaletinde, sifonun içine gizlenmiş bir silah bulduğunda ve o silaha bir de&nbsp;susturucunun takılı olduğunu gördüğünde, yüzündeki kendinden emin tebessüm kayboldu, eve gitmekten vazgeçti.</p>

  <p class="heading">Behzat Ç. ilk ifadeleri okuyor, çay ocağı açılmadığı için, çamur gibi bir neskafeyi yudumlamaya çalışıyordu. Poşetin içindeki 22 kalibrelik Baretta marka silaha baktı. Silahın ucunda susturucu takmak için kılavuz açılmıştı, belki bunun için namlusunu da değiştirmişlerdir, diye düşündü. Elindeki poğaça paketiyle giren Harun, "Biraz atıştıralım," dedi. "Peynirli mi istersin zeytinli mi?"</p>

  <p class="heading">216'yı ağzına kadar izmarit dolu küllüğe bastırırken, çatallı sesiyle "Kalsın," dedi. Lambur lumbur odaya dalan Cevdet, esasen ziraat mühendisiydi, işsiz üniversite mezunlarına polis olma imkânı tanıyan yasadan faydalanarak gelmiş, üstüne üstlük Cinayet Bürosu'nu seçmişti. Çok önemli bir haber getirmiş gibi, "Amirim, bar sahibi sizinle görüşmek istiyor," dedi.</p>

  <p class="heading">Behzat Ç. gözlerini ovuştururken "Beklesin geliyorum," dedi. "Sen bana bir aspirin bul." Masadaki telefon zangır zangır çalınca bir an irkilip ahizeyi kaldırdı. İki üç dakika dinleyip, bol bol not aldı. Telefonu kapatırken yüzü bulutluydu.</p>

  <p class="heading">Harun "O kimdi?" diye sordu.</p>

  <p class="heading">"Metin. Bu kızı siyasi şubeden almışlar dört ay önce. Metinin niye ortalıkta gezdiği anlaşılıyor."</p>

  <p class="heading">Harun "Evet, ertesi gün bırakmışlar," dedi. "Korsan bir gösteri, polise&nbsp;mukavemetten dava açmışlar ama bir şey çıkmamış."</p>

  <p class="heading">"Nereden biliyorsun?" ,</p>

  <p class="heading">"Bana da Metin söyledi."</p>

  <p class="heading">"Sabahın köründe bu ne görev aşkı böyle. Her neyse, şimdi şu elemanlarla bir konuşalım bakalım."</p>

  <p class="heading">Harun poğaçasından büyük bir ısırık alıp "Önce şunu bitireyim," dedi.</p>

  <p class="heading">Behzat Ç. tanıkların ifadesini almadan önce olayı özetledi:</p>

  <p class="heading">"Maktule Betül Gülsoy, Dil-Tarih'te okuyor, 3. sınıf, Türk Dili ve Edebiyatı öğrencisi. Gece bire doğru terasa çıkıyor. Yanında son görülen kişi Ayşen. Yakın arkadaş mıymış bunlar?"</p>

  <p class="heading">"Evet, en iyi arkadaşıymış, kendi ifadesine göre."</p>

  <p class="heading">"Minibüsteki sulu göz oydu değil mi?"</p>

  <p class="heading">"Evet."</p>

  <p class="heading">"En iyi arkadaşını aşağıya mı atmış? Aslında olabilir. Günümüzde&nbsp;arkadaşlıklar eskisi gibi değil. Terasa bilinen bir çıkış var. Ama barın arkasından bir çıkış daha varmış. Orası kilidiymiş bu gece. Anahtarı da sadece bar sahibinde varmış."</p>

  <p class="heading">"Neden?"</p>

  <p class="heading">"Orası aynı zamanda içki deposu. Adamı gördük, anasının gözü. Demek ki kendi elemanlarına da güvenmiyor. Yine de şu barmenleri bir soruşturun, sahiden tek anahtar mı varmış?"</p>

  <p class="heading">Behzat Ç. susturucunun yanında duran kimlikleri eline alıp bir süre evirip çevirdi: "Kısmet Güleryüz, Fedai Özcan. Bu kimliklerin sahipleri nerede?"</p>

  <p class="heading">"Bilmiyorum, kimlikleri geri dağıtırken bulamadık."</p>

  <p class="heading">"Kaçırdınız yani adamları."</p>

  <p class="heading">"Öyle de denebilir. Ama GBT'leri temiz."</p>

  <p class="heading">Behzat Ç., adam demişti ama kimlikteki fotoğraflara bakınca, pekâlâ çocuk da denebilirdi. Ortasını bulup "Niye kaçtı bu gençler?" diye sordu.</p>

  <p class="heading">"Soğuktan olabilir."</p>

  <p class="heading">"Saçma sapan konuşma!"</p>

  <p class="heading">"Buluruz sorun değil."</p>

  <p class="heading">"Fazla mesai yapacaksın yani. Başka kaçan yoksa silahın sahibi onlar olabilir. Şu narkotik sabıkalıyı da bulun tabii, captagonları sifona saklamış, halk sağlığını tehdit ediyor."</p>

  <p class="heading">Harun, kahkahası tebessüme dönüştükten sonra, "Yok canım!" dedi. "Hayalet bulur onları akşama kadar."</p>

  <p class="heading">Behzat Ç. alnının ortasından şakaklarına doğru genişleyen bir sancı duydu. Dirseğiyle masaya yaslanıp, ağrıyan bölgeyi yuvarlaklar çizerek ovdu. Doktora gitse migren başlangıcı olduğunu öğrenecekti ama şimdilik günde üç aspirin çiğnemekle yetiniyordu. Ailesinin parçalanmasından tıp kurumunu sorumlu tuttuğu için, reçetesiz satılan aspirinin dışında ilaç kullanmazdı. Keza vaktinde çektiği böbrek sancılarını da Hipokrat'a küfredip, Tekel birasına yüklenerek atlatmıştı. Dalgalar halinde yayılan sancıyı kontrol altına almak için bir noktaya odakladığı gözlerini kısıp, yüzünü bu- ruşturdu, "Olmaz. Sen bulacaksın," diye çıkıştı pürüzlü bir sesle. "Yanma da Cevdet'i al, o da biraz iş öğrensin artık. Ayakçı yaptınız adamı."</p>

  <p class="heading">Yediği poğaça boğazına takılan Harun bir öksürük nöbetine tutulunca, kalkıp sırtına vurdu: "Yavaş ye biraz." Gönülsüz içtiği kahveyi uzattı. Harun ılıklaşmış kahveyi iki yudumda bitirdikten sonra, "Öğleden sonra bir işim vardı," dedi. "İşim" derken sağ gözünü hafif kırpmıştı.</p>

  <p class="heading">Behzat Ç. "Aferin," dedi. Bu "aferin'in anlamını ikisi de biliyordu. Bölüm içinde o gerginlik olduğundan beri, herkes diken üstünde duruyordu.</p>

  <p class="heading">Harun aferin almaktan memnun, "Sence bu intihar değil mi amirim?" diye sordu.</p>

  <p class="heading">"Bilmiyorum."</p>

  <p class="heading">O anda Hayalet, yanında Olay Yeri İnceleme'den Sıtkı'yla çoktan odaya girmişti: "Bizce değil!"</p>

  <p class="heading">"Neden?"</p>

  <p class="heading">"Terasın parmaklıkları çok alçak. Kız da ufak tefek bir şey zaten, kucaklayıp atması sorun değil."</p>

  <p class="heading">Harun "Ya içerideki onca insan..." dedi.</p>

  <p class="heading">"İçeriden teras gözükmüyor. Ayrıca o barın gürültüsünde seni bile atsalar kimse duymaz."</p>

  <p class="heading">Odadakiler güldü. Harun'un cüssesi, ortalama bir çelik kapı ebatındaydı. Kendiyle barışık biri olduğundan gülüşlere o da eşlik etti ama altta kalmadan da gürledi: "Cebinden intihar mektubu çıktı! İntihar mektubu!"</p>

  <p class="heading">Behzat Ç. "İşin can alıcı noktası da bu," dedi. Sıtkı'ya mektupla silahı uzatıp "Bunları laboratuara ver. Ama Recep ilgilensin, sallamasınlar. Silahın kayıtlarına bakın. Mektuptaki yazı için de karşılaştıracak bir defter bulup göndeririz. Ne de olsa&nbsp;öğrenci," dedi. Kaçan iki genç meselesini ciddi ciddi düşünmenin de vakti geldiğine inanıyordu. Masanın üstündeki iki kimliği Hayalet'e uzattı. "Harun'u da yanına al, bu kaçırdığınız adamları öğlene kadar bulun."</p>

  <p class="heading">"Onları çoktan buldum. Üşüdükleri için yandaki birahaneye girmişler. Laf lafı açmış, dışarı çıktıklarında ortada kimse yokmuş."</p>

  <p class="heading">Harun, ben dedim, der gibi ellerini iki yana açmıştı. Behzat Ç. Cevdet'in verdiği aspirinleri çiğnerken, "Tabii doğru söylüyorlarsa" dedi. Cevdet koşar adım çıkmış aspirin için su getirmeye gitmişti.</p>

  <p class="heading">Behzat Ç. sorgu odasında oturduğu sandalyede, ellerini başının arkasında kenetlemiş, tavandaki izleri şekillendirerek gözlerini dinlendirirken, Harun çok sert çıktı: "Doğru mu söylüyorsunuz lan!"</p>

  <p class="heading">Eli ayağına dolaşmış iki genç, "Valla billa" diyerek iki ağızdan birden&nbsp;konuşmaya başladı.</p>

  <p class="heading">"Teker teker konuşun!"</p>

  <p class="heading">Sözü Kısmet'in bir anlık duraksamasından istifade eden Fedai aldı: "Çok üşüdük. Bu dedi ki, yandaki birahaneye girelim. Kimlikler dağıtılıncaya kadar bir bira içeriz."</p>

  <p class="heading">Kısmet "Hiç de bilmem komiserim, hiç de bilmem. İlk bu dedi yandaki birahaneye girelim," diye çıkışınca Fedai'nin dirseğini yedi. Fedai ne kadar iri yarıysa Kısmet o kadar ufak tefekti.</p>

  <p class="heading">Harun önce Fedai'ye, sonra da Kısmet'e bir tokat attı.</p>

  <p class="heading">"Oğlum insan arkadaşını satar mı? Hiç mi delikanlılık yok sizde!"</p>

  <p class="heading">Behzat Ç. tam tavandaki Atlas Okyanusu'nun yerini tespit etmişken gözlerini onlara çevirdi, ikisi birden susmuş, biraz mahcup gözlerle önlerine bakıyorlardı. "Bu silah sizin mi?"</p>

  <p class="heading">Kısmet ve Fedai aynı anda, "Yok valla billa," gibi şeyler gevelediler.</p>

  <p class="heading">"Bu haplar?"</p>

  <p class="heading">"Yok valla billa, ekmek musaf Allah kitap belamızı versin...</p>

  <p class="heading">" Harun'un sabrı taşmıştı, "Teker teker lan, teker teker!" deyip Fedai'yi omzundan dürttü: "Önce sen konuş."</p>

  <p class="heading">"Ne hapı ne torbası komiserim. Bizde öyle yollar yoktur."</p>

  <p class="heading">"Her yol var, bir o yok yani."</p>

  <p class="heading">"Yok komiserim. Biz adam gibi biramızı, rakımızı içeriz, öyle otuydu, hapıydı karıştırmayız. Hepimiz Ankara çocuğuyuz, yanlış olmaz."</p>

  <p class="heading">Harun oturdu, "Bakalım, kan testinin sonuçları gelince göreceğiz," dedi. Behzat Ç. onların yüzüne daha dikkatle baktı, bıyıkları yeni terleyen iki delikanlıydı. Siyah ceket giymiş Fedai tedirgince ellerini ovuşturuyor, loş odada parlayan çizmesinin ucuyla sigara ezer gibi yeri eşeliyordu.</p>

  <p class="heading">"Niye böyle acayip bir çizme giydin?"</p>

  <p class="heading">"Bu çizme rugan komiserim, su geçirmez."</p>

  <p class="heading">"Kaça aldın?"</p>

  <p class="heading">Fedai bir an duraksadı.</p>

  <p class="heading">"Bilmem ki komiserim, doksandı galiba, tam hatırlamıyorum."</p>

  <p class="heading">"Baban ne iş yapıyor?"</p>

  <p class="heading">"Ayrancı Pazarında tezgâhımız var."</p>

  <p class="heading">Behzat Ç. ayağa kalkıp, otoparka bakan pencereyi açtı. İleri geri dolaşırken işaret parmağıyla yanağını kaşıyordu. Korkuyla bakan iki gencin başında durdu. Bir vakitler, kendini bir bok zannetmesine neden olan bu korkuyu tanıyordu. Her vatandaşın içine işlemiş karakola düşme, karakolluk olma korkusuydu bu. İlk&nbsp;başlarda gururunu okşayan bu korku zaman geçtikçe bir haz kaynağı olmaktan çıkmış, unun yerini hep aynı suratları görmekten kaynaklanan bir ezginlik almıştı. "Tamam, alın şu kimlikleri," dedi. "Ankara dışına çıkmak yok. Üç gün sonra gelip beni göreceksiniz. Hele bir gelmeyin..."</p>

  <p class="heading">İki genç sevinçle sorgu odasından çıkınca Cevdet içeri girdi:</p>

  <p class="heading">"Bar sahibini getirelim mi?"</p>

  <p class="heading">"Getirin."</p>

  <p class="heading">Her zamanki sandalyesine oturup, odanın kuytu köşesinde, kaldığı yerden gözlerini dinlendirmeye devam etti. Bu sefer tavanda bulmaya çalıştığı şekil susturucu takılmış Beratta marka bir silahtı. Kirişe yakın bir yerde silahın kabzalını görür gibi oldu ama ucu tutmuyordu. İsteseydi çok güzel kahve falı bakabilirdi. Bar sahibini karşılayan Harun, önünde yazmasına rağmen sordu: "Gel bakalım bar sahibi, senin adın ne?" Gözlüklerini düzeltip sakalını kaşıyan adam, "Ramazan," dedi. Öyle bir göbeği vardı ki, sanki beline kamyon lastiği takmışlardı. Oturması işaret edilince oturdu. Harun başında gidip gelirken, "Ramazan Ağbi," dedi. "O kadar mekân açmışsın, bir gün de bizi davet etmedin."</p>

  <p class="heading">"Aman komiserim, dükkân sizin, ne zaman isterseniz?"</p>

  <p class="heading">Ramazan Ağbi muhabbetin bu noktaya gelmesinden ötürü rahatladı; mesleği gereği polislerle içli dışlı olmuş biriydi, kafasında biraz rüşvet verip bu işten kurtulma planları yapmaya, hatta bunun miktarını hesaplamaya başladı.</p>

  <p class="heading">"Ne zaman isterseniz," diye tekrarladı.</p>

  <p class="heading">"Ne istersek."</p>

  <p class="heading">"Yani gelin, misafirim olun."</p>

  <p class="heading">"Çok pahalıdır orası, bizim bütçemizi aşar."</p>

  <p class="heading">"Estağfurullah, paranın lafı mı olur, ayıp ediyorsunuz."</p>

  <p class="heading">Harun bir an durdu, silahının asılı olduğu askıyı çekince, gömleğinden ürkütücü bir şaklama sesi geldi, o sesten daha ürkütücü bir şekilde gürledi: "Sen Türk polisine rüşvet mi teklif ediyorsun lan?"</p>

  <p class="heading">"Yok estağfurullah, yanlış anladınız."</p>

  <p class="heading">"Sus! Bu silah senin mi?"</p>

  <p class="heading">Ramazan Ağbi silaha dikkatle baktı: "Hayır."</p>

  <p class="heading">"Niye öyle uzun uzun baktın?"</p>

  <p class="heading">"Benim kendi silahım var, ruhsatlı, o yüzden."</p>

  <p class="heading">Tavandan gözlerini ayıran Behzat Ç. "Ramazan Ağbi, beni görmek&nbsp;istemişsiniz? Buyurun..." deyince, sesin nereden geldiğini anlayamadı bar sahibi, Behzat Ç.'yi yeni görmüştü: "Estağfurullah amirim o ne kelime..."</p>

  <p class="heading">"Bilmiyorum artık, sen az önce haber yollamadın mı bana?"</p>

  <p class="heading">Ramazan Ağbi elini kolunu koyacak yer arıyordu: "Yok, yanlış anlamışsınız. Sabah oldu, evde çoluk çocuk bekler o yüzden."</p>

  <p class="heading">Harun "Sen bu kafayla gidersen, daha çok bekler çoluk çocuk," diyerek araya girdi. "Amirim size bir şey söyleyeceğim ama inanmayacaksınız, Ramazan Ağbi bana rüşvet teklif itti az önce."</p>

  <p class="heading">"Yok canım, Ramazan Ağbi yapmaz öyle şey. Yapmazsın değil mi Ramazan Ağbi?"</p>

  <p class="heading">Ramazan Ağbi'nin ifadesi yarım saat sürdü. Kırk üç sefer silahın kendisine ait olmadığına, kırk dört sefer de haplardan haberi olmadığına dair yemin etti. Yaklaşık otuz yemin de terasa açılan deponun anahtarının bir tek kendisinde olduğuna ve dün gece kimseyi orada görmediğine dairdi. En sonunda Harun "İnkâr yiğidin kalesidir Ramazan Ağbi," dedi.</p>

  <p class="heading">"Estağfurullah komiserim."</p>

  <p class="heading">"Bir daha estağfurullah dersen ağzını burnunu kırarım Ramazan Ağbi." Ramazan Ağbi her lafa estağfurullah diye başlıyordu. Behzat Ç.'nin canı sıkılmıştı ama çaktırmıyordu. Odanın karanlık köşesinden seslendi:</p>

  <p class="heading">"Senin tuvaletinden çıkan malzeme kimsede yok. Hadi hapları geçelim, polis gelecek diye biri atmıştır. Silahı da geçelim, herkesin belinde var bir tane. Ama o susturucu ne oluyor. Daha benim bile susturucum yok. Sen terör örgütü müsün Ramazan Ağbi?"</p>

  <p class="heading">Ramazan Abi "Es..." dedi, Harun'un sıkı yumruklarını görünce gerisini getirmedi.</p>

  <p class="heading">"Tuvalete silah saklamışsın, hap saklamışsın, bir ton bok püsür saklamışsın benim değil diyorsun, barından bir kızı aşağıya atıyorlar görmedim diyorsun, terasa çıkan deponun anahtarı bir tek bende var diyorsun, üstüne üstlük kızı da tanımam, ben niye aşağıya atayım diyorsun. Bu ne biçim işletmecilik, bu ne biçim ifade." Behzat Ç. "Doğru mu söylüyorsun Ramazan Ağbi," diyerek bağladı sözlerini. "Allah belamı versin ki doğru söylüyorum komiserim."</p>

  <p class="heading">Harun amirine baktı, onayı alınca, "O zaman Allah belam versin Ramazan Ağbi," dedi. "Narkotikte ifade verirken ebenin amini göreceksin, bizi çok arayacaksın." Ramazan Ağbi tere batmış ve Harun'un son küfründen ötürü gururu incinmiş bir halde odadan çıktı. Her kademeden polisle bugüne kadar mümkün olduğunca iyi geçinmişti. İçeride fazla sesini çıkarmamıştı ama ilk fırsatta şikâyetçi olmayı düşünüyordu. Cevdet onu götürdükten sonra Ayşen'i getirdi. Ayşen ağlamaktan şişmiş gözleriyle, ayakta zor duruyordu. Bayılmaması için hemen bir sandalyeye oturttular. Bir altmış beş boylarında, etine dolgun, iri kahverengi gözleriyle etkileyici, hele biraz da votka içildiyse baştan çıkarıcı sayılabilecek bir kızdı.</p>

  <p class="heading">"Bir sigara alabilir miyim?" diye sorunca Harun cebinden bir Marlboro Light paketi çıkardı. Üç günde iki tane içmesine rağmen her zaman cebinde paket taşırdı. Behzat Ç. için Harun'un en garip özelliği, bağımlı olmadan sürdürdüğü bu acayip sigara tiryakiliğiydi.</p>

  <p class="heading">Harun, Ayşen'in sigarasını yakarken gayet sakin bir sesle "Betül'ü niye aşağıya attın?" diye sordu. Sigaranın ilk dumanı genzine kaçan Ayşen öksürmeye, öksürüğü biter bitmez de yeniden ağlamaya başladı. Harun hizmette sınır ta-nımıyordu, cebinden çıkardığı kâğıt mendili uzattı.</p>

  <p class="heading">Sakarya'daki Rumeli İşkembecisi'nde, sabaha kadar içen sıkı alkoliklerin dışında kimse yoktu. Behzat Ç. kapıdaki tabelayı tersten okudu: "RUNULUB ABROÇ IRALHABAS". Diyarbakırlı komi kapıyı kırarcasına kapayınca tabela gözükmez oldu. Soğuması için karıştırdığı mercimek çorbasını bir kenara koyup gazetenin yazılarını tersten okumaya başladı. Durumu anlayan Harun önüne yaydığı Fotomaç amirine uzatıp kelle paçayı kaşıklamaya devam etti.</p>

  <p class="heading">Birazdan mesaiye başlayacak Eda, sadece çay söylemişti. İnce belli bardağa altı şeker atıp maruz kaldığı şaşkın bakışlar altında uzun süre karıştırdı. Cinayet Bürosunda çalışan bir kadın olması dışında ondaki en garip özellik buydu. Behzat Ç. iki yıl öncesine kadar, yani Eda büroya girmeden, hiç kadın polisle çalışmamıştı. "Niye çaya altı şeker atıyorsun?" diye sordu.</p>

  <p class="heading">"Çünkü yedi doyum düzeyini aşıyor, bu bardaklarda altı şekerden sonra daha fazla tat alamazsın."</p>

  <p class="heading">Behzat Ç. "Aferin kızım," deyip Fotomaç'ın sayfalarını çevirmeye başladı. Zaten geçen yıl olan gerginlikten sonra da ona tek söz söylememiş, "Bizim eşeklerin suçudur," deyip konuyu kapatmıştı. Gazeteyi Harun'un önüne geri koydu:</p>

  <p class="heading">"Gençlerle ilgili tek satır yok."</p>

  <p class="heading">Harun "Ne olacaktı ki?" dedi. Amirinin sert bakışlarını görünce yaptığı espriden vazgeçti. Behzat Ç. bütün Ankara'yı kesseler Gençlerbirliği maçlarını aksatmazdı. Eda "Hafta sonu maç nerede?" diye sordu.</p>

  <p class="heading">"Bu hafta deplasmandayız. Ondan sonraki hafta içeride oynuyoruz."</p>

  <p class="heading">"Kiminle?"</p>

  <p class="heading">"Galatasaray."</p>

  <p class="heading">"Zor maç. Hangi gün?"</p>

  <p class="heading">Garsondan bir çay istedi: "Pazar. Gelmek istiyorsan fazla kombinem var." Eda "Bakalım," dedi. "O akşam bir işim çıkmazsa gelebilirim." Harun biraz kuşkuyla Eda'yı süzdü. Bu bakışı görmezden gelen Behzat Ç. Harun'a dönüp "Sence silahın olayla alakası ne?" diye sordu.</p>

  <p class="heading">Peçeteyle ağzını silen Harun "Bilmiyorum," dedi. "Olayla alakası olmaya da bilir. Sonuçta sifonun içine gizlenmiş. Ramazan Ağbi'yi biraz daha sıkıştırmak lazım." Eda "O kim?" diye sordu.</p>

  <p class="heading">"Bar sahibi."</p>

  <p class="heading">"Ölen kızın adı neydi?"</p>

  <p class="heading">"Betül. Dil-Tarih'te okuyor." Behzat Ç. olayı, barda karşılaştığı adamlar hariç özetledi. Eda'nın müthiş bir belleği ve zayıf bir bünyesi vardı. Meseleyi bir sefer anlatılınca kavradı. Behzat Ç. sözlerini "Büroya gidince Ayşen'le bir de sen konuş," diyerek bitirdi. "Belki bize söylemediği bir şeyler vardır." Ayşen kırk beş dakika süren sorgusunda üç sefer bayılmıştı.</p>

  <p class="heading">Harun "Bizden korktu galiba," deyip güldü. "Fazla bir şey öğrenemedik. Kızın bunalımda olduğunu söyledi, bunu herkes biliyor. Belki de kız intihar etti, boşuna uğraşıyoruz," İntihar mektubunun kopyasına göz gezdiren Eda&nbsp;Bence intihar değil," dedi.</p>

  <p class="heading">"Nereden biliyorsun?"</p>

  <p class="heading">"Çünkü böyle intihar mektubu olmaz."</p>

  <p class="heading">Harun çekişmek için fırsat arıyordu: "Nasıl olur. Çok intihar mektubu yazdın galiba."</p>

  <p class="heading">"Yazacak olsam Shakespeare'in doğum gününde öldüğünden bahsetmezdim."&nbsp;</p>

  <p class="heading">"Ama kız doğum gününde intihar etti."</p>

  <p class="heading">"Nüfusa 1 Ocak yazdırmışlardır."</p>

  <p class="heading">Harun "Dönüp dolaşıp aynı yere geliyoruz. Kızın babasını görünce ilk önce bunu soracağım," dedi.</p>

  <p class="heading">Behzat Ç. "Şimdi..." deyip uzun bir es verdi. "Betül dün bir numaraya mesaj çekmiş. Neydi mesaj?"</p>

  <p class="heading">"Terastayım, bekliyorum."</p>

  <p class="heading">"Evet, o numaranın sahibini bulun. Olmazsa savcıyla konuşup son bir ayın telefon dökümlerini alalım."</p>

  <p class="heading">Diyarbakırlı komi Behzat Ç.'nin önüne çayı koyunca, Harun da bir çay istedi. Zaten masadaki şekerlerin hızla eksilmesinden rahatsız olan komi niye teker teker söylüyorsunuz gibilerden baktı ama bu bakışı Eda'dan başka kimse fark etmedi. "Bir de araştırın, soruşturun, bu Betül'ün yurtdışındaki dostu kimmiş, onu öğrenin?"</p>

  <p class="heading">Eda soran gözlerle bakıyordu.</p>

  <p class="heading">"Ayşen söyledi yurtdışında bir dostu varmış."</p>

  <p class="heading">"Dost mu?"</p>

  <p class="heading">"Valla biz de anlamadık. Yurtdışında bir dostu var dedi. Her şeyi ona&nbsp;anlatırmış."</p>

  <p class="heading">Harun "Garip bir ilişki," dedi. "Ben asıl o Aykut denen adama hayret ettim. Böyle bir şeyden haberi var, hâlâ yok erkek arkadaşıydım, yok sevgilisiydim diye geziyor."</p>

  <p class="heading">Eda kaşlarını kaldırdı: "Nasıl yani, insanın sevgilisi dışında dostu olamaz mı?"&nbsp;</p>

  <p class="heading">"Olamaz kardeşim. Türk aile yapısına aykırı."</p>

  <p class="heading">"Çok esprilisin."</p>

  <p class="heading">"Sağ ol." Harun bir an durdu, sanki büyük bir gerçeği o an kavramış gibi, "En yakın arkadaşları bu dostun varlığını biliyor ama ismini bilmiyor. Benim garibime giden bu," dedi.</p>

  <p class="heading">Eda intihar mektubunu geri verdi. Düşünceliydi; solgun teni, ela gözlerindeki diriliği daha da belirginleştiriyordu, "Değişik çevrelerden arkadaşlarını birbiriyle tanıştırmayı sevmiyordur belki," dedi. "Belki de çok özel biridir."</p>

  <p class="heading">"Evet, mantıklı," diyen Behzat Ç. intihar mektubuna bir kez daha göz attı. Yazı karakteristikti, ona ait olup olmadığı kolayca anlaşılabilirdi. "Bir de Vahap Hoca var? Araları çok iyiymiş, sonra bozulmuş."</p>

  <p class="heading">"O kim?"</p>

  <p class="heading">"Vahap Beyaz. Eski hakem, bariz bir penaltımızı yemişti, hâlâ unutmadım." Behzat Ç. ve Harun aynı anda güldüler. Harun'un gülüşü bütün çorbacıda yankılanınca, sabaha kadar içmiş bir iki hüzünlü sarhoş imrenerek ona baktı. Eda "Çok komiksiniz," dedi. Harun gülmeyi birden kesti: "Amirinle saygılı konuş!" Şakayı daha fazla uzatmanın manası olmadığını düşünen Behzat Ç. "Bu Betül'ün Hocası olan Vahap Sarı. Ayşen bayılıp durmasaydı, çok daha fazla şey öğrenebilirdik," dedi. "Dil-Tarih'te doçent miymiş, müdür muavini miymiş anlayamadık."</p>

  <p class="heading">Behzat Ç. "Yardımcı doçent doktor," diye düzeltti. "Bir araştırmak lazım. Neymiş yani dertleri?"</p>

  <p class="heading">"Yarın çağıralım mı?"</p>

  <p class="heading">"Yok, taşaklı biridir belki, mecburen biz ayağına gideceğiz." 216'nın dumanı masanın üstünde helezonlar çizerek yükseliyordu.</p>

  <p class="heading">"Haylaz diye bir dergi duydun mu hiç?"</p>

  <p class="heading">Eda "Duydum, kültür sanat dergisi değil mi?"</p>

  <p class="heading">"İkisi de o dergide yazıyormuş."</p>

  <p class="heading">"Betül'le dostu mu?"</p>

  <p class="heading">"Evet."</p>

  <p class="heading">Harun "Kültürlü çocuklar bunlar. Senin gibi," dedi. Cinayet Büro'sunda en çok kitap dergi okuyan kişi Eda'ydı. Onun ardından her gün Milliyet gazetesine, ayda bir de Polis dergisine göz gezdiren Behzat Ç. geliyordu. Akbaba her Kim Posta alır, arada bulmacasını çözerdi. Hayalet, Mehmet Eymür'ün anılarını okumuştu; o da bildiği şeylerdi zaten, doğru mu yazmış diye kontrol etmişti. Harun, Penguen'in Karikatür balonları, bir de Fotomaç olmasa okumayı çoktan unuturdu. Diğerleri ifade tutanakları dışında bir şey okumazdı.</p>

  <p class="heading">Behzat Ç. hesabı istedikten sonra Harun elini cebine atınca, "Tamam ben hallederim," dedi. Harun'un babası hasta Olduğundan paraya sıkışık olabilirdi. "Baban nasıl oldu?"</p>

  <p class="heading">"Daha teşhis koyamadılar. Öyle yatıyor."</p>

  <p class="heading">Eda "Geçmiş olsun," dedi.</p>

  <p class="heading">"Sağol. Bence emekliye ayrıldığı için hastalandı. Kırk yıl şoförlük yaptı, birdenbire bırakınca böyle oldu. Belediye emekli ettiği şoförlerine otobüs vermeli." Çorbacıdan çıktılar. Sokakları, sabah ayazında işe yetişmeye çalışan asık suratlı adamlar doldurmuştu. Behzat Ç. arabaya binerken "Barın çalışanları, bir de Betül'ün kuzeni gelecek, onların da ifadesini alın," dedi.</p>

  <p class="heading">Eda "Tamam," dedikten sonra önemli bir şey hatırlamış gibi, "Taksicinin de mahkemeye götürülmesi gerek," diye ekledi.</p>

  <p class="heading">Behzat Ç. yılbaşı akşamı yakaladığı taksiciyi bütünüyle unutmuştu, "Onu Selim götürsün," dedi. Selim'in ismini duyunca Harun'un yüzü asıldı. Bu yüz ifadesini Eda da fark etmişti. Behzat Ç. her zamanki gibi çaktırmadan sinirlendi. Kapıyı kapatırken Harun'un arabaya binmediğini görünce şaşırdı.</p>

  <p class="heading">"Amirim biliyorsun, benim öğleden sonra bir işim var." Harun "işim" derken, yan gözle Eda'ya bakıyordu, Eda da, bana ne der gibi başka bir tarafa. "O yüzden şuradan eve gideyim diyorum."</p>

  <p class="heading">"Tamam, yarın geç kalma ama."</p>

  <p class="heading">Eda "Siz nereye?" diye sordu.</p>

  <p class="heading">"Ben de şu Betül'ün babaannesine bir uğrayayım."</p>

  <p class="heading">Milli Kütüphane'nin karşısındaki gazete bayiinden, Haylaz dergisi, Milliyet, naneli şeker ve iki paket 216 aldı. Arabaya binip dergiye göz atmaya başlamıştı ki, genç bir trafik polisi camı tıklattı.</p>

  <p class="heading">"Evraklarınızı görebilir miyim?"</p>

  <p class="heading">Ceza yazmaya hazırlandığına göre, demek ki hâlâ akademideki en aval adamları trafik polisi yapma geleneği sürüyordu.</p>

  <p class="heading">"Ama memur bey, hemen gidiyordum."</p>

  <p class="heading">"Çok konuşma evraklarını ver."</p>

  <p class="heading">Evrakları uzattı. Trafik polisinin rengi attı, "Kusura bakmayın amirim," diyerek evrakları geri verdi.</p>

  <p class="heading">Milli Kütüphane'nin karşısından Yedinci Cadde'ye saptı. Belediye kalburüstü caddelerde daha iyi çalıştığından yolların kenarındaki çamurlar azalmıştı.</p>

  <p class="heading">Mağazaların vitrinlerine bakan insan kalabalıklarını geçti, caddenin sonuna doğru, iki yanlı park etmiş arabaların olduğu bir sokağa girdi. Betül'ün babaannesiyle beraber oturduğu evin karşısında durdu.</p>

  <p class="heading">Haylaz dergisinin sayfalarını çevirmeye başladı, ilk izlenimi garip bir dergi olduğuydu. Bütün sayfalan kahverengi, boyu normal dergilerden uzun, eni dardı. Çıplak kadın resimleri de vardı, karınca duası kadar küçük puntolarla yazılmış uzunca yazılar da. Ortaya doğru Betül'ün şiirini gördü, sayfanın yarısını ona ait olan beş dizeye ayırmışlardı, dizelerin arka fonunda da acayip bir resim vardı.</p>

  <p class="heading">İntihar mektubu 3</p>

  <p class="heading">Silerek ördüm ters akan sözlerin duvarını</p>

  <p class="heading">Kömürden göz havuçtan burun kiremitten ağız yaptığım</p>

  <p class="heading">Kardan aşkım eridi</p>

  <p class="heading">Yasamaktan bıkmışken</p>

  <p class="heading">Yüzüm de bahara erdi</p>

  <p class="heading">Şiiri tekrar okuyup, elindeki gerçek intihar mektubuyla karşılaştırdı. Belki de bu şiir Betül'ün dergi aracılığıyla verdiği son mesajdı. Gerçi Betül seri halinde intihar mektubu yazmayı alışkanlık haline getirdiyse, elindeki mektubu da bunu bilen bir başkası yazmış olabilirdi. Sonunda imza yoktu, sadece "İmza: Betül" yazıyordu. Kimse imza diye aynen olduğu gibi adını yazmazdı, aynen adım yazanlar bile bazı harfleri değiştirir, en azından bir orijinallik katmaya çalışırdı.</p>

  <p class="heading">Derginin diğer sayfalarına da bakıp, yazarların hangisinin Betül'ün&nbsp;yurtdışındaki dostu olduğunu anlamaya çalıştı. Hepsi olabilirdi. Ayşen ve Aykut çok muğlak ifadeler vermişti. Yurtdışında bir dost, ama nasıl bir dost ve nerede? Yunanistan da olabilir, Patagonya da. Zaten bu adamın Betül'le alakası da belirsizdi. İntihar edeceklerin çevrelerine bunun sinyalini verdiklerini mesleki tecrübelerle biliyordu. Ayşen bu soruyu, "Bize bir şey söylemedi, ama yurtdışında bir dostu var,&nbsp;ona mutlaka söylemiştir. Her şeyini ona anlattığını biliyorum," diye yanıtlamıştı. "Nereden biliyorsun?" İşte bunu sormamıştı.</p>

  <p class="heading">"Nereden biliyorsun?.."</p>

  <p class="heading">"Sık sık böyle derdi..."</p>

  <p class="heading">"Hadi canım. Kim, sorunlarımı sana anlatmak istemiyorum, yurtdışında bir dostum var, ona anlatacağım, der..."</p>

  <p class="heading">"illa böyle demesi şart mı, yakın arkadaşlar böyle şeyleri anlar..."</p>

  <p class="heading">"Saçma bir genelleme..."</p>

  <p class="heading">Kafasında kurduğu hayali diyalog böyle ilerliyordu. Ama gerçeği hiç buna benzememişti, çok kuru, yaratıcılıktan yoksun ve hamdı. Belki de Ayşen'le Aykut, şüpheleri başka tarafa çekmek için uydurmuşlardı bu dostu. Peki, dostun uyduruk olduğu ortaya çıkarsa ne diyeceklerdi? "Betül bize öyle bir dostu olduğunu uydurdu." Yine çetrefil bir işin içine girdiğini seziyordu. Genelde böyle olurdu, tanıkların sayısı arttıkça bilgi yığını artar, en gerekli bilgi de nerede işe yarayacağı belli olmayan diğer bilgiler arasında kaybolup giderdi. O an Betül'ün intihar etmiş olmasını temenni etti ve Ayıtı yaşlarda bir kız babası olduğundan, biraz da utanarak arabanın ön camındaki yansımasına baktı; her daim uykulu yüzü, kirli sakalı ve on yedi yaşındayken kırıldığı günden beri hafif yamuk duran burnuyla yine çakı gibiydi. Arabanın kapısını hızla açıp çıktı.</p>

  <p class="heading">Ne apartman girişinde ne de sokak kapısının üstünde isim yazıyordu, ama çevredeki ayakkabı bolluğundan, ölüm haberinin eve çoktan ulaşmış olduğu belliydi. Kapıyı genç, uzun boylu bir kız açtı. Emniyet'ten olduğunu söyleyince kızın mavi gözleri karardı, güzel yüzü asıldı, biraz isteksiz de olsa kendisini içeri aldı. Salondaki ağlayıcı kadınlardan birinin yanına yaklaşıp kulağına eğildi.</p>

  <p class="heading">Betül'ün babaannesi beklediği kadar yaşlı değildi. Yüzünde hafif ne olduğunu anlamaya çalışan, çaresiz ve bitkin bir ifade vardı. Behzat Ç., konuşmadan önce bir süre düşündü. Hayatı maktul yakınlarının acısını deşmekle geçmiş birinin kuracağı net ve kısa cümlelerle, olayı açıklığa kavuşturabilmek için Betül'le ilgili bir iki soru sormak ve mümkünse odasını görmek istediğini söyledi. Salondaki komşu kadınların feryat figan ağlamaları evde bir karabasan ortamı yaratıyordu. Ağlayıcılara tek tek göz gezdirdi. Böyle ortamlarda, en çok ağlayanlar ya ölünün en uzak tanıdıkları ya da şüphe çekmemek isteyen katilin kendisi olurdu. Ayakta zor duran babaanne onu Betül'ün odasına götürdü. Kapıyı açan kızın yüzünde aynı soğuk ifade vardı: "Arama izniniz var mı?" diye sordu.</p>

  <p class="heading">Behzat Ç. "Ah be güzelim," dedi içinden. Eskiden bu soruyu sadece çok fazla Amerikan filmi seyredenler sorardı. AB'yle müzakere sürecinin başlamasıyla birlikte herkes sorar olmuştu</p>

  <p class="heading">"Buraya arama yapmaya gelmedim."</p>

  <p class="heading">Babaanne onu şöyle bir süzünce, selvi boylu, salma salına mutfağa doğru yol aldı.</p>

  <p class="heading">"Benim adım Hafize, Betül'ün sütannesiyim." Beyaz başörtüsünün uçları gözyaşlarını silmekten nemlenmişti.</p>

  <p class="heading">"Ben babaannesi olduğunuzu zannediyordum."</p>

  <p class="heading">"Yok, ama bana babaanne derdi. Elimde büyüdü. Babaannesi daha o&nbsp;doğmadan ölmüştü. Kendini intihar mı etmiş?"</p>

  <p class="heading">"Bilmiyorum, araştırıyoruz. Okul defterlerinden birini alabilir miyim? Yazısını karşılaştırmamız gerekiyor da."</p>

  <p class="heading">Hafize kitap rafının yanındaki dolabı açtı, içinde üst üste yığılmış bir sürü defter kitap vardı. "Ben bilmiyorum ki hangisi işine yarar," dedi. "Sen bak, bakıştır.&nbsp;Fazla konuşmazdı, ne derdi tasası vardı bilmiyorum." Hafize gözlerini silerek odadan çıktı.</p>

  <p class="heading">Behzat Ç. en üstteki defteri açtı, içinde Osmanlıca yazılar vardı. İlk sayfasında Ders: Osmanlıca / Öğretim Görevlisi: Yard. Doç. Dr. Vahap Sarı yazıyordu. Ayşen'in bahsettiği meşhur Vahap Hoca buydu demek. Bu defterden yazı tahlili yapmak biraz zor olacaktı, başka bir defteri aldı, Edebi Akımlar. Elindeki mektupla defterdeki yazıları karşılaştırdı, karakter yapısının benzediğini görünce şaşırdı. İntihar mektubu sahte değilse meseleyi burada kapatmak gerekecekti. Yine de Adli Tıp'tan yazı karakteriyle ilgili kesin sonucun gelmesini beklemek gerekirdi.</p>

  <p class="heading">Yan yana konulmuş raflarda beş yüze yakın kitap vardı, fazla kitap&nbsp;okumayanların sıkıntısıyla ilk aklına gelen, "Acaba hepsini okudu mu?" sorusu oldu. Bir günlük bulsa çok sevinecekti. Bilgisayar masasının yanındaki çekmeceyi açtı, deri kaplı siyah bir defter vardı. Defterdeki yazıların altına ayrı ayrı tarih düşüldüğünü görünce, aradığını bulduğunu düşündü. İlk sayfayı açtı, büyük harflerle GECELİK yazıyordu. Tarihlerin yanındaki saatlere baktı&nbsp;hepsi gece 12'den sonrasına aitti. Günlük beklerken bir Gecelik bulmuştu. Gece tutulmuş bir günlük. Bu kızda bir terslik olduğunu cesedini ilk gördüğünde anlamıştı ama üzerinde fazla durmamıştı. Eve gidip bir iki saat kestirebilirse, bu terslikler üstüne daha sağlıklı yorum yapabilirdi.</p>

  <p class="heading">Masanın üstünde üç kitap duruyordu, birinin adı Porno'ydu. Kitabı açtı, içinde resim yoktu. Pek çok satırın altı çizilmiş, kenarına notlar alınmıştı. Diğer kitabı aldı, İmgenin Pornografisi. Onun da pek çok satırı çizilmişti. Üçüncü kitap incecik bir şeydi, Pornografi Üzerine. Kızlar böyle şeylerle ilgilenmez zannettiğinden bu porno merakına pek anlam veremedi.</p>

  <p class="heading">Bu arada bilgisayardan anlayan birinin de gelip bu alete bakması gerekecekti. O kadar bilginin nasıl sığdığına anlam veremediği hard diski söküp Emniyet'e götürmeleri de gerekebilirdi. Peki, hangi şüpheyle? Buna cevap vermek zordu. Parmaklarını klavyede gezdirdi, kendisi de geçen yıl Eda'nın aklına uyup 16 taksitle bir bilgisayar almış, hâlâ taksitlerini ödemesine rağmen on altı kez açmamıştı. GBT'den daha fazla sonuç verdiği için, kimi zaman Google'da arama yapıyordu. İki defteri üst üste koyup, aldıklarına dair uydurma bir tutanak tutup imzaladı. Bu arada Hafize elinde tepsiyle odaya girmişti. Tepside çay ve yeni kızartılmış sigara böreği vardı. Hafize'nin o sigara böreklerini ne vakit yaptığına kimse akıl erdiremezdi. Ağlamaya bile vakti olmayan Anadolu kadınının önlenemez konukseverliği. Behzat Ç. kadının gözlerindeki kurumuş yaşları görünce utandı, iştahı olmamasına rağmen sigara böreklerinden ikisini yedi.</p>

  <p class="heading">Kendisinden en fazla on yaş büyük olmasına rağmen: "Hafize teyze," diyerek söze girdi. "Betül'ü tehdit eden, rahatsız eden biri var mıydı?"</p>

  <p class="heading">"Ben bilmiyorum. Yoktu. Varsa bile söylemedi. Bütün gece odasında, ışığı hep açık, okurdu. Benim uykum ağırdır, sabaha kadar dolanıp dursa da duymazdım. Bu kadar okumaya gözleri akar insanın, beyni bulanır. işte olacağı bu."</p>

  <p class="heading">Hafize raflara sığmadıkları noktada üst üste dizilmiş kitaplara nefretle baktı. "Sen ne zaman geldin Betül'ün yanma?"</p>

  <p class="heading">"İşte dört ay kadar oldu, buraya yerleştik. O bensiz yapamaz, ilk gittiği zaman da çok ağladım Urfa'da. iki yıl ağladım. En sonunda işte Hayrettin Bey sağ olsun, dayanamadı, bizi buraya yerleştirdi."</p>

  <p class="heading">"Hayrettin Bey?"</p>

  <p class="heading">"Babası. Çok düşkündü Betül'e. En küçük kız. Başına bir şey gelmesin diye çok telaşlanırdı. Her gece arardı, konuşurlardı. Böyle mi olacaktı Betüşüm."</p>

  <p class="heading">Gözleri bir noktaya odaklanmış gibi çakılı kaldı bir süre. Ardından iri iri yaşlar döküldü. Hafize sessiz sedasız damlatan bir musluk gibi ağlıyordu, bu acayip benzerliği hemen aklından kovdu.</p>

  <p class="heading">"Yurtta kalıyormuş. Oradan niye çıkmış?"</p>

  <p class="heading">Soru iyi gelmiş, ağlama durmuştu.</p>

  <p class="heading">"Bilmiyorum. Olaylara karıştırmışlar diye duydum."</p>

  <p class="heading">"Hangi olaylar?"</p>

  <p class="heading">"Siyaset. Zaten ondan sonra çıktım Hayrettin Bey'in karşısına. Sütümü helal etmem dedim. Ya beni onun yanma götürürsün ya da onu buraya getirirsin dedim. Sağ olsun işte, bu evi açtı sonra."</p>

  <p class="heading">"Geceleri gelmediği zamanlar olur muydu?"</p>

  <p class="heading">Hafize bir an düşündü. Yüzünde bir kaygı bulutu dolaştı.</p>

  <p class="heading">"Yok. Bazen sınavı olunca ders çalışmaya giderdi."</p>

  <p class="heading">"Kime."</p>

  <p class="heading">"Bilmiyorum, işte Ayşe vardı."</p>

  <p class="heading">"Ayşen mi?"</p>

  <p class="heading">"Evet, Ayşen. İçeride Nazlı var, babası yok garibin, yetim. Ama güvenilir insanlar. Onlara giderdi."</p>

  <p class="heading">"Kapıyı açan kız mı?"</p>

  <p class="heading">"O. Aynı sınıftaymışlar. Yavuz'un da kulağını çektim, bak bu kızın ağbisi yok, başında sen dur erkek olarak dedim. O da işte duramamış."</p>

  <p class="heading">"Yavuz kuzeni mi?"</p>

  <p class="heading">"Hayır, amcasının oğlu."</p>

  <p class="heading">Behzat Ç. kuzenle amcaoğlunun eşanlamlı olduğuna dair açıklamayı&nbsp;önemsemedi. Hafize "Hepsi elimde büyüdü," diyerek devam etti. "Hayrettin Bey, hep bir oğlu olsun istedi ama işte Allah vermedi ne yapalım, dört kız. En akıllıları Betül'dü. Diğerleri kocaya vardı, o takdirname getirdi. Sonra işte buraya yolladılar okusun diye, böyle okuyacağına kocaya varsaydı."</p>

  <p class="heading">Behzat Ç.'nin telefonu çaldı. Arayan eski karısı Ceyda'ydı. Ceyda kendisine varmıştı da ne olmuştu sanki. "Affedersiniz," dedi. Telefonla konuşurken Hafize de, sanki Betül'le ilgili bir görüşme yapılıyormuş gibi telaşla bakıyordu. Ceyda&nbsp;"Görüşmemiz lazım, önemli!" diyordu. Behzat Ç. kısacık bir an, "Kafasına dank etti, geri mi dönmek istiyor?" diye düşündü.</p>

  <p class="heading">"Ne oldu?"</p>

  <p class="heading">"Berna'yla ilgili."</p>

  <p class="heading">Ayağa kalkınca, Hafize de ayaklandı.</p>

  <p class="heading">"Bir şey mi oldu? Kaç gündür arıyorum cevap vermiyor."</p>

  <p class="heading">"Hayır iyi, bir şeyi yok."</p>

  <p class="heading">"Niye telefonu açmıyor o zaman."</p>

  <p class="heading">"Bilmiyormuş gibi sorma."</p>

  <p class="heading">Ceyda her an eski defterleri açmaca hazır bir ses tonuyla, Behzat Ç.'ye sorumsuzluğunu hatırlatıyordu.</p>

  <p class="heading">"Ne oldu o zaman? Anlat."</p>

  <p class="heading">"Yarın öğleden sonra uğra konuşalım."</p>

  <p class="heading">"Tamam."</p>

  <p class="heading">"Tunalı Hilmi'ye Gel, Yunus'un muayenehanesine."</p>

  <p class="heading">Behzat Ç. biraz eğilerek ve yanlış duyduğunu umarak, mümkün olan en sakin sesiyle, ki bunu bütün ev halkı işitmişti "Nereye, nereye?" diye sordu.</p>

  <p class="heading">Ceyda "Yunus'un da Berna hakkında söyleyecekleri var, on yıldır babalık yapıyor," deyip telefonu kapattı. Karşısında duran Hafize'nin hâlâ merakla baktığını&nbsp;görünce biraz mahcup oldu, "Kusura bakmayın, özel bir mesele," dedi. O an "Herkes katil olabilir," diye düşünüyordu. "Ben bile."</p>

  <p class="heading">Kapıcının karısı Gülsün "Ben çıkıyorum," dedi. "Tamam Gülsüm!" Mutfak çekmecelerinde açacak arayan Behzat Ç., her temizlik gününden sonra, lazım olan şeylerin yerinin değişmesinden bıkmıştı. On beş gün içinde her şeyi kendince yerleştirdikten sonra, Gülsün gelir tekrar yerlerini değiştirirdi. Ona göre bu, dağınıklığı toplama faaliyetiydi. Bu karşılıklı toplama dağıtma durumu bir yıldır adı konmamış bir savaş gibi sürüyordu.</p>

  <p class="heading">Sokak kapısının oradan "Gülsün," diye bir ses yükseldi.</p>

  <p class="heading">"Ne?"</p>

  <p class="heading">"Gülsüm değil, Gülsün."</p>

  <p class="heading">Demek ki bir yıldır onun adını yanlış söylüyordu. İlk defa bugün düzeltmişti. Kapıyı kapatırken "Ben senin adını hep Gülsüm zannediyordum," dedi, sanki Gülsüm bir kapıcı karısına daha uygun bir admış gibi. Kazandığı bütün parayı kocasının eline sayan Gülsün, başörtüsünü düzeltip, erken yıpranmış yüzüyle güldü: "Hep öyle diyorlar, ama aslı Gülsün."</p>

  <p class="heading">"Açacağı nereye koydun?"</p>

  <p class="heading">Cezvelerin yanında."</p>

  <p class="heading">Arkaya yaslanabilen koltuğuna oturup televizyonu açtı. Eski evinden aldığı tek eşya bu koltuktu. Mikrofonu ele geçirenin çemkirmeye başladığı, Çin Çin'de gördüğü mahalle kavgalarını andıran bir sabah programına baktı bir süre. NTV'ye geçti, hava durumu vardı. Ankara önümüzdeki üç gün boyunca da karlı olacaktı. Tekel birasını yudumlarken koltuğu arkaya yasladı, gözleri hafif hafif kapanıyordu.</p>

  <p class="heading">Demek öyle, Yunus da on yıldır Berna'ya babalık yapıyordu. Berna yirmi bir yaşında olduğuna göre kendisi on bire on öndeydi. Önümüzdeki yıl eşitlik&nbsp;sağlanacaktı. Berna'yı aradı, telefon on bir kez çaldığında henüz açan yoktu. Ba-balıkta sayısal açıdan önde gidiyordu ama bir yerde, telafisi olmayan bir yanlış yaptığının farkındaydı. Berna son bir aydır telefonlara cevap vermiyordu. Her seferinde gururu biraz daha incinmekle beraber, inatla aramayı sürdürüyor, Berna da inatla açmıyordu. Bu genetik inatçılıkta esas payın, "deli anasından" ziyade kendisine ait olduğunu bildiğinden fazla kızamıyordu. Berna yılbaşından önce, hiç beklemediği bir anda aramış, "Yarın mutlaka konuşalım," demişti. Ama önce galerici cinayeti yüzünden kovaladıkları değnekçiler, ardından taksici cinayeti derken yine aramayı unutmuştu.</p>

  <p class="heading">İçinden bir ses "Bekâretini koruyor mudur acaba?" diye sordu, "Sorduğun soruya bak," diye azarladı onu başka bir ses. "Daha yaşı başı kaç?"&nbsp;</p>

  <p class="heading">"Ne varmış yaşında, anasının kendisini doğurduğu yaşta, yirmi bir."&nbsp;</p>

  <p class="heading">"Hişşş! Akıllı olun," deyip susturdu içindeki sesleri. "Bunları duymamış olayım." Ahizeyi yerine koyduğu an telefon çaldı. Berna arıyor zannedip heyecanlandı. Elindeki Tekel birasını koyacak bir sehpa ararken ahizenin öbür ucundakinin Suat olduğu anlaşıldı.</p>

  <p class="heading">"Amirim nasılsın?"</p>

  <p class="heading">"Eh! Var mı bir gelişme?"</p>

  <p class="heading">"Hangi konuda."</p>

  <p class="heading">"İntihar eden kız."</p>

  <p class="heading">"Pek bir şey yok."</p>

  <p class="heading">"Ne yapıyorsunuz?"</p>

  <p class="heading">"Çay içiyoruz."</p>

  <p class="heading">"İyi güzel. Niye aradın?"</p>

  <p class="heading">"Ölen kızın kuzeni geldi? Ne yapalım."</p>

  <p class="heading">"İfadesini alıp bırakın. Ben öğleden sonra geleceğim. Bar çalışanları gelirse, terasa açılan kapının başka anahtarı var mıymış diye sor mutlaka. Listeden gelmeyen olursa not et, şehir dışına da çıkmasınlar. Taksiciyi ne yaptınız?"&nbsp;</p>

  <p class="heading">"Selim mahkemeye götürdü."</p>

  <p class="heading">Selim çapkın yaradılışlı, polisten başka her şeye benzeyen, erkek güzeli bir tipti. Harun'un onun adını duyunca yüzünün asılması boşuna değildi. O meşhur kavgayı edip ortalığı karıştırdıklarında Behzat Ç. ikisinin de kulağını çekmişti. Bu kavgadan sonra Harun Behzat Ç.'den kendisine biraz daha ayrıcalıklı davranmasını beklemişti, ne de olsa yedikleri içtikleri ayrı gitmez, amiri bir çatıdan atlasa o da peşinden atlardı. Ayrıcalık göremeyince bozulmuştu.</p>

  <p class="heading">"Eşek sıpası," dedi içinden.</p>

  <p class="heading">"Bir şey mi dedin?"</p>

  <p class="heading">"Hayır. Sehpaya ihtiyacım var. Şöyle dörtlü, iç içe geçenlerden, adı neydi onun?"</p>

  <p class="heading">Uykusuzluktan, içindeki sesleri bastırmayı unutuyordu kimi zaman, aklında alakasız görüntüler uçuşuyor, dikkatini bir konu üstünde toplayamıyordu.</p>

  <p class="heading">"İyi misin amirim?"</p>

  <p class="heading">"Saçma sapan konuşma! Hayalet nerede?"</p>

  <p class="heading">"Bilmiyorum. Yine birilerinin peşinde dolanıp duruyordun Bu Ayşen denen kızı bırakmamız lazım."</p>

  <p class="heading">"Neden, yine mi bayıldı?"</p>

  <p class="heading">"Hayır, babası Migros'un müdürüymüş."</p>

  <p class="heading">"Hangi Migros'un."</p>

  <p class="heading">"Üç M mi, beş M mi bir şey işte, İstanbul'da. Tahsin'i aramışlar, köpürüp durdu."</p>

  <p class="heading">"Tamam, Eda'yla da konuştuysa bırakın. Öbür Aykut denen elemanı da bırakın, kız kendisine torpil geçiliyor sanmasın. Ama bir yere kaybolmasınlar. Tahsin'e de söyle, gözaltına falan almadık, ifadelerine başvurmak için getirdik. Silahı balistiğe gönderdiniz mi? Recep ilgilenecekti?"</p>

  <p class="heading">"Evet, Recep aradı, silahla susturucuyu almış. Bir de savcı aradı?"</p>

  <p class="heading">"Hangisi?"</p>

  <p class="heading">"Yeni gelen, kirpi bıyıklı. Seninle görüşmek istiyor."</p>

  <p class="heading">"Konu ne?"</p>

  <p class="heading">"Söylemedi."</p>

  <p class="heading">"Senin neyin var, sesin kötü geliyor."</p>

  <p class="heading">"Şükran'la takıştık."</p>

  <p class="heading">"Aferin. Sen de boşanırsan büroda evli adam kalmayacak."</p>

  <p class="heading">Betül'ün odasından aldığı Gecelik'i açtı. İlk sayfasında&nbsp;"Burası bizim değil, bizi öldürmek isteyenlerin ülkesi. T.Ö." yazıyordu. Bu T.Ö. kimin ya da neyin kısaltmasıydı acaba? İlk başta terör örgütünü çağrıştırıyordu. Çoğu cümlenin anlamını tam olarak çıkaramasa da defteri okumaya başladı. Uzun yazılardan değil, kısa paragraflardan oluştuğundan okuması kolaydı. Her paragrafın üstünde beş nokta, sonunda da tarih ve saat vardı. Betül'ün el yazısı genel olarak okunaklıydı ama kimi yerlerde gitgide bozuluyordu. Özellikle bir sıkıntıyı ya da bıkkınlığı dışa vurduğu yerlerde. Bu kız sırf yaşamaktan değil, yazmaktan da bunalıyordu herhalde.</p>

  <p class="heading">Daha on sayfa okumadan gözleri yavaş yavaş kapanmaya başladı,&nbsp;televizyonun sesi sanki çok uzaktan gelen, kulak misafiri olduğu bir sohbeti andırıyordu. O silahın barda ne işi vardı? Neden tuvalete gizlenmişti? İntihar mektubu niye bu kadar acayipti? Daha da acayibi, Betül'ün yazdığı intihar Mektuplarının&nbsp;sayısının belirsiz olmasıydı. Aklını asıl meşgul eden soruyu ise bir türlü tam olarak soramıyordu. Bardan çıkan kır saçlı adam, "Bu davada beraber çalışma ihtimalimiz var," demişti. Nasıl bir ihtimaldi bu, neden kaynaklanan bir ihtimal?</p>

  <p class="heading">Tahsin köpürse bile mağrurluğundan aramazdı, üst olduğu için. Oysa&nbsp;kendisinden iki dönem sonra mezun olmuştu. Hatta akademi de ona sahip çıkmış, bu tosun çaylağı korumuştu. Bugünlerde terfi bekliyor, üçüncü sınıf emniyet müdürü olacak. O yüzden bu kadar telaşlı, bir laf gelmesin diye Migros'un şube müdürünün kızından bile çekiniyor. Müdürleri kollaya kollaya müdürlüğe hazırlanıyor. Tahsin'i kim aradı acaba? Herhalde Rahmi Koç değil, dünya turuna çıkmış adam, nasıl arasın. Tahsin'in yerine kendisi geçse biraz rahat nefes alırdı ama bu sicille zor. Kendi dönem arkadaşlarının çoğu emniyet müdürü olmuşken o ancak başkomiserlikten emekli olabilirdi.</p>

  <p class="heading">80 doğalgaz, 30 elektrik, 20 su, 80 Gülsüm, hayır 80 Gülsün, 40 aidat, kirayı da ekledin mi bu para ancak ucu ucuna yeter, hatta yetmez. On beşine kadar biraz idareli davranmak lazım. Bir de Berna'ya hediye alınacak, doğum günü ayın 28'i. Artık maaşı çektikten sonra bir şeyler bakardı. 28 Ocak, aynı zamanda Ceyda'yla boşandıkları gündü. Bir de Rahmet Albay... Allah rahmet eylesin. Sanki iyi kötü her şey dönüp dolaşıp o günü buluyor. Bir adamda şans o kadar zaten. Ne hediye almalı? Arayınca kendiliğinden açılan ve kulağa yaslanan bir cep telefonu olsa, hemen alırdı.</p>

  <p class="heading">Karlı yolda yürürken bütün bu dertleri unuttu. Bulutlar kararmıştı; gökyüzü külrengi, karaktersiz bir hava, gece mi gündüz mü belli değil. İki el silah sesi duyunca eli beline gitti hemen. Silah sesinin geldiği tarafa yöneldi. Sanki ses tanıdık bir evden gelmişti. Giriş kapısına baktı, Yenimahalle'deki eski evleri. Yahu buranın kirasını bile zor ödüyordu. Banka müdürü kayınbabası kaç sefer yardım etmeye çalışmıştı, sanki kendisi ailesini geçindiremiyordu, bu yüzden az kavga etmediler. Şimdi kim oturuyordur burada acaba? Kapıyı çalsam mı? Elini zile uzattı ama çalamadı, tam elini çekmişken zil kendiliğinden çaldı. Silah sesi nereden geldi? Sol eli belindeki silahın kabzasını sıkı sıkı kavramıştı. Kalbi yerinden çıkacakmış gibi atıyordu. Neden? Neden korkuyorum? Kim var içeride?</p>

  <p class="heading">"Sen kimsin?"</p>

  <p class="heading">"Aç polis!"</p>

  <p class="heading">Kapı yavaş yavaş açıldı. Bahar!</p>

  <p class="heading">"Senin ne işin var burada?</p>

  <p class="heading">Sen nereden çıktın?"</p>

  <p class="heading">Bahar, "Ben hep burada oturuyordum, asıl senin ne işin var burada?" dedi. "Görüşmeydi ne kadar oldu?"</p>

  <p class="heading">"On yıl."</p>

  <p class="heading">"İçeri gir."</p>

  <p class="heading">"Yok, rahatsız etmeyeyim."</p>

  <p class="heading">"Seni görmek isteyen biri var içeride."</p>

  <p class="heading">"Kim?"</p>

  <p class="heading">"Bilmiyorum."</p>

  <p class="heading">Behzat Ç. içeri girdi. Yeni evine taşıdığı koltuk hariç, eski eşyaları yerli yerinde duruyordu.</p>

  <p class="heading">"Bu eşyaların burada ne işi var?"</p>

  <p class="heading">"Bilmiyorum, ben geldiğimde buradaydı."</p>

  <p class="heading">"Nerede?"</p>

  <p class="heading">"Burada."</p>

  <p class="heading">"O nerede?"</p>

  <p class="heading">"Kim."</p>

  <p class="heading">"Beni görmek isteyen."</p>

  <p class="heading">"Arka odada."</p>

  <p class="heading">Arka odaya doğru yürüdü. Kapı kilitliydi. Zorladı biraz. İçerideki kız, "Açın kapıyı," diye bağırıyor, avazı çıktığı kadar ağlıyordu. Kendisine faşist dediği için Berna'yı odaya kilitlediği günü düşündü. Günden güne kafayı yiyen annesi dolduruşa getirmese, on bir yaşındaki kız nereden bilecekti bu sözleri. Hem de babaya karşı, taş olursun taş! Biz Rahmet Albayım karşısında oturmak için bile izin isterdik. Yoksa sahiden faşist miydi? Bahar'la göz göze geldiler. Baharın elindeki sigara, koridora vuran güneş ışığında bir duman cümbüşü yaratıyordu. Hani üç gün boyunca da karlıydı lan Ankara, şerefsiz meteoroloji. Boş ver şimdi, bunca karlı günden sonra güneşi görmenin tadını çıkar. İçine bir sevinç doldu, Bahar'ı görmekten mi yoksa kemiklerini ısıtan güneşten mi bilemedi.</p>

  <p class="heading">"Ben faşist miyim?"</p>

  <p class="heading">"Evet."</p>

  <p class="heading">Sevinci kursağında kaldı. Ne kadar zorlasa da kapı açılmıyor, zaman geçtikçe içerideki lazım haykırışları yükseliyordu.</p>

  <p class="heading">"Kırayım mı?"</p>

  <p class="heading">"Kırıp dökmeye çok meraklısın. Ben açarım."</p>

  <p class="heading">Ceyda elini uzatınca kapı hemen açıldı. Her şey ve herkes bu kadar mı birbirine karışır. Ceyda'yı omuzlarından silkeledi: "Sen nereden çıktın, deli kan? Bahar nerede?"</p>

  <p class="heading">"O kim?"</p>

  <p class="heading">"Az önce kapıyı açtı."</p>

  <p class="heading">"Hayır, kapıyı ben açtım. Yunus da gelir birazdan. Seninle konuşmak istiyor."&nbsp;</p>

  <p class="heading">"Yunus'a söyle gelmesin, ağzını burnunu kırmayayım onun! Ne söyleyeceksen sen söyle."</p>

  <p class="heading">"Çok kabasın."</p>

  <p class="heading">Behzat Ç. kapının önünde, içeri girmekten korkarak bir süre durdu. Ceyda'ya hak verirken içi acıdı, gerçekten kaba biri olduğunu ilk defa bu kadar yoğun bir şekilde hissediyordu.</p>

  <p class="heading">"İçeri girsene."</p>

  <p class="heading">Halının ortasında bir kız boylu boyunca yatıyordu. Kıyafetlerinden tanıdı, Betül'dü.</p>

  <p class="heading">"İntihar eden kız buraya mı düştü?"</p>

  <p class="heading">"Hayır, Adli Tıp'tan getirdiler."</p>

  <p class="heading">"Neden?"</p>

  <p class="heading">"Teşhis etmen için."</p>

  <p class="heading">"Babası gelmedi mi?"</p>

  <p class="heading">"Baktı ama tanıyamadı. Bir de senin bakman lazım."</p>

  <p class="heading">Behzat Ç. kıza yaklaştı, yüzünü çevirdi. Betül değil, kendi kızı Berna'ydı. Bağırmak istedi, sesi çıkmadı.</p>

  <p class="heading">Yerinden fırladı. Yüzünde koltuğun izi çıkmış, bira üstüne dökülmüştü. Sanki iki dakika önce uykuya dalmış gibi hissediyordu ama kırk beş dakika olmuştu. Kalbi hâlâ hızla atarken "Sehpa almak artık şart," diye düşündü. NTV'de spor haberleri başlamıştı. Tabaktaki beyaz leblebilerden üç beş tane yedi. Saate baktı, on bire geliyordu.</p>

  <p class="heading">Cep telefonundan Hayalet'i arardı.</p>

  <p class="heading">"Ne yapıyorsun?"</p>

  <p class="heading">"Eve alışveriş yapıyorum."</p>

  <p class="heading">"Bak ne diyeceğim. Bu kızın çantasından çıkan adresler var ya, onu Sıtkı'dan al, civardakilere bir uğra."</p>

  <p class="heading">"Ben de onu yapıyorum zaten."</p>

  <p class="heading">"Eve alışveriş yapıyorum demedin mi?"</p>

  <p class="heading">"Arada eve de bir şeyler alıyorum."</p>

  <p class="heading">"Güzel. Büroya uğrayacak mısın bugün?"</p>

  <p class="heading">"Yok, eve gideceğim uykum var."</p>

  <p class="heading">"Sen uyur muydun?"</p>

  <p class="heading">"Haftada bir."</p>

  <p class="heading">Telefonu kapattı. Hayalet, sorulmadığı sürece neyin üstünde çalıştığını söylemezdi. Çoğu zaman sorulduğunda da söylemezdi ya. Gündüz ekibinde olmasına rağmen ne zaman çalıştığı belli değildi. Her yerde tanıdığı olan bir adamdı, rastgele bir minibüse binse bile içinden bir tanıdığı çıkardı. Kendi ifadesine göre Ankara'da bir milyon ahbabı vardı, büyük çoğunluğu polis olduğunu bilmezdi. Midesinin kazındığını hissedince mutfağa gitti, çeyrek ekmeğin arasına Çiftlik kaşan koyup, tost makinesine bastı. Pencereden baktı, kâbusun etkisiyle güneş göreceğini zannetti ama Dikmen Vadisi kar altındaydı. Ekmeğin üstüne yağ sürerken, salonda aynı anda iki telefon birden çalmaya başladı. Cep telefonuna baktı, ağbisi Şevket arıyordu, önce ev telefonunu açtı. Eda'ydı.</p>

  <p class="heading">"İki dakika sonra ara," dedi.</p>

  <p class="heading">"Önemli."</p>

  <p class="heading">"Ne oldu?"</p>

  <p class="heading">"Dergideki adamı bulduk. Gökhan Biryol diye biri."</p>

  <p class="heading">"O kim?"</p>

  <p class="heading">"Betül'ün yurtdışında bir dostu vardı ya, aynı dergide yazıyorlarmış, işte o."&nbsp;</p>

  <p class="heading">"Bir saniye ayrılma."</p>

  <p class="heading">Cep telefonunu açtı.</p>

  <p class="heading">"Ağbi iki dakika sonra araşan."</p>

  <p class="heading">"Vaktim yok. Öğlen bizim otele uğra, yemek yiyelim. Seninle konuşacaklarım var."</p>

  <p class="heading">Bir an tereddüt etti.</p>

  <p class="heading">"Uğra mutlaka, önemli!"</p>

  <p class="heading">Aynı konulan açmasından çekiniyordu. "Tamam," deyip kapattı. Tekrar ev telefonunu alıp Eda'ya "E, ne olmuş," dedi.</p>

  <p class="heading">"Gökhan Türkiye'deymiş."</p>

  <p class="heading">"Nereden biliyorsun?"</p>

  <p class="heading">"TEM'den öğrendim."</p>

  <p class="heading">"Metin'den mi?"</p>

  <p class="heading">Eda bir an sustu "Hı hı," dedi. "Sahte pasaportla giriş yapmış, peşindeymişler ama kaçırmışlar, sabah altı uçağıyla İngiltere'ye dönmüş."</p>

  <p class="heading">"Nasıl yani? Aranıyor muymuş?"</p>

  <p class="heading">"Tam bilmiyorum. Bunu gelince konuşsak amirim."</p>

  <p class="heading">Behzat Ç. bir an kızdı. "Bunu niye telefonda söylüyorsun o zaman," diyecekti ama tuttu kendini. Mutfaktan yanık tostun kokusu geliyordu; ya Eda paranoyaktı ya da Emniyet'in bile telefonları dinleniyorsa, memleketin çivisi iyice çıkmıştı.</p>

  <p class="heading">Arabayı park yasağı levhasının hemen yanma park etti. Dergide Gökhan'ın yazısını buldu: "Göçmen Proletarya". Yarısına kadar okuyabildi. Aklında Marx'la Engels'in isimleri, bir de iki çeşit proleterleşme olduğundan başka bir şey kalmadı. Yerleşik proletarya, bir de göç yoluyla proleterleşenler. İlkini biraz biliyordu ama&nbsp;ikincisinin nasıl bir şey olduğunu çıkaramadı. Belki de beyin göçü gibi bir şeydi. Der- giyi torpido gözüne koyup, arabadan çıktı.</p>

  <p class="heading">Konur Sokak'ta Haylaz dergisinin bürosunun olduğu apartmanı arıyordu. Çevresindeki adamlar bildiri dağıtırken, tiz sesli bir kız "F Tiplerinde 122 insan öldü, duydunuz mu?" diye bağırıyordu. Sokağın başına iki sıra halinde çevik kuvvet dizilmiş, kendisinin bile tanımadığı bir sürü sivil ortalıkta dolaşıyordu. Omzuna bir el dokununca panikle döndü.</p>

  <p class="heading">"Bir imza da siz atın..."</p>

  <p class="heading">Kolunu kurtardı, kadın biraz sitemkâr bir bakışla isteğini yineledi. Zayıf, oklava yutmuş gibi duran sakallı bir adam kadını uzaklaştırıp, kulağına bir şeyler fısıldadı, ikisi de biraz nefret, biraz da küçümsemeyle baktılar, bu bakışı tanıyordu.</p>

  <p class="heading">Haylaz dergisi; daireleri kafelerle, kitapçılarla dolu işlek bir apartmanın üçüncü katındaydı. Kapının önünde bir süre durdu, içeride birileri olduğu belliydi ama konuşma sesleri duyulmuyordu. Kapıyı uzun boylu, sakallı bir genç açtı:</p>

  <p class="heading">"Evet?"</p>

  <p class="heading">"Derginin sorumlusuyla görüşebilir miyim?"</p>

  <p class="heading">"Kimsiniz?"</p>

  <p class="heading">"Polis."</p>

  <p class="heading">Yine aynı bakış. Bütün solcular böyleydi. Behzat Ç. bu bakışların kimisini sahibinin gençliğine veriyor, kimisini umursamıyor, kimisine de benzeri bakışlarla mukabele ediyordu. Bu sefer gençliğine veriyorum tavrını takındı.</p>

  <p class="heading">Genç "Bir dakika bekleyin," deyip kapıyı kapadı.</p>

  <p class="heading">Kapı tekrar açıldığında gözlerine inanamadı. Karşısında duran Bahar'dı. Kalbi yerinden çıkacak gibi oldu: "Ben bu sahneyi nereden hatırlıyorum, nereden hatırlıyorum, nereden..."</p>

  <p class="heading">İskenderden bir iki çatal alıp bırakmış, masa örtüsünün uçlarıyla oynuyordu. Şevket patlayacakmış gibi yiyor, fırsat buldukça da konuşuyordu. Ortağı olduğu dört yıldızlı otelin restoranındaydılar. Bu yüzden garsonlar daha bir özenliydi, yemediğini gören biri yaklaşıp "Devam ediyor musunuz?" diye sordu.</p>

  <p class="heading">"Hayır alabilirsin.</p>

  <p class="heading">"Şevket, dolu tabağa bakıp "Kalsın," dedi. Her zamanki gibi ağabeylik yapıyordu. Behzat Ç. "Sen bana az şekerli bir kahve getir," deyince garson ne yapacağını şaşırdı. Tabağı bırakıp, masaya geldiğine geleceğine pişman,&nbsp;muhtemelen içinden küfrederek uzaklaştı.</p>

  <p class="heading">Gözleri açılıp kapanıyor, kafasının içinde uğultular duyuyordu. Dergideki karşılaşma ruh halini bir hayli bozmuştu. On yıl sonra yeniden karşılaşmak, hem de o rüyanın üstüne, sanki malum olmuş gibi, garip bir duyguydu. Hatta bu şartlar altında birkaç defa daha görüşmeleri bile gerekebilirdi.</p>

  <p class="heading">"Gel şu işi kabul et, fiştik gibi maaş. Sen kardeşimsin, neden yabancı adamla çalışayım."</p>

  <p class="heading">Şevket, uzun süredir kendisini otelin güvenlik müdürü yapmaya çalışıyordu. "Sana bir de kız bulacağım, yengene söyledim bakıştırıyor zaten, baştan evlenirsin. Artık bir düzene gir."</p>

  <p class="heading">"Saçmalama ağbi."</p>

  <p class="heading">"Sen saçmalama, hayatın kaydı gitti lan, kırk yaşma geldin, hâlâ elinde telsiz, bir aşağıya bir yukarı..."</p>

  <p class="heading">"Kırk iki."</p>

  <p class="heading">"Daha beter işte, senin yaşında dağda kaplumbağa kalmadı, hayat mı lan bu?" Şevket salçalar sıçrayan ağzını sildi. Çevredeki masalara kötü izlenim vermemek için sesini alçalttı:</p>

  <p class="heading">"Zaten senin gibi iskeletoru kim alsın. Yediğine içtiğine dikkat et bari. Bir gün de gel, ya ağbi de, sen haklısın de. Yok, sırf inatsın."</p>

  <p class="heading">Konuştukça, gıdığı inip çıkıyordu. Behzat Ç., her zamanki gibi sabırla&nbsp;dinliyordu.</p>

  <p class="heading">"Bitti mi?"</p>

  <p class="heading">"Bitmedi. Bu işi kabul edeceksin. Reşat'a da söyledim, onayladı. Senin kardeşin, bizim kardeşimizdir dedi. Fransız da imzayı attı mı tamam."</p>

  <p class="heading">Otelin bir de Fransız ortağı vardı. Şevket eğildi, gayet kısık sesle: "Zaten Fransız da sevmiyor şimdiki güvenlik müdürünü."</p>

  <p class="heading">Bir hışımla kalktı, Şevket kolundan yakaladı.</p>

  <p class="heading">"Otur lan, daha kahveler gelmedi."</p>

  <p class="heading">Oturdu, bir süre konuşmadılar. Şevket kardeşinin kendi yanında&nbsp;çalışmayacağını biliyordu, ama boş bir anına getiririm de belki kabul ettiririm diye damardan girmeyi de ihmal etmiyordu:</p>

  <p class="heading">"Karın niye bıraktı seni? Polis maaşıyla banka müdürünün kızını aldın. Elini sıcak sudan soğuk suya sokmamış bir kadın, bunalıma girdi tabii. Psikologa kaçtı."&nbsp;</p>

  <p class="heading">"Ağbi aynı konuları açma yine Allahını seversen."</p>

  <p class="heading">"Tamam haklısın. Bak, ben senin yanında çalışmam, senin vereceğin maaşı istemem diyorsan durum öyle değil. Artık patron işçi devri bitti. Benim paramı da şirket ödüyor, Fransız'ın da. Ben bile maaş alıyorum oğlum, her ay yazılıyor muhasebeye. Hadi bizi geç, Reşat bile maaş alıyor, Reşat bile lan, koca Reşat bu, bizim Reşat."</p>

  <p class="heading">Gözlerini münasip bir boşluğa dikmiş bakıyordu. Restorandaki çatal kaşık sesleri sanki biraz uzaktan geliyor, kafasının içinde "Reşat şat şat Reşat" sesleri zonkluyordu. Otelin büyük ortağı Reşat. Sırf bu otel de değil, memleket sathında daha pek çok otelin ortağı, ayrıca çeşitli otomobil firmalarının başbayisi Reşat! Şevket'in haklı olduğu yönler de yok değildi. Cebi biraz para görse, şu&nbsp;koşuşturmadan sıyrılsa, canı sıkıldığı zaman, en azından bir hafta şöyle lebiderya bir yerde tatil yapabilse. Belki Berna'yı da yanma alabilirdi o zaman. Bahar da olur derse... Neye olur diyecek. "Çok abartmayın evladım," diye bastırdı içindeki sesleri. Şevket yaprak dönerli ağzıyla konuşmaya devam ediyordu. Sıcak basmıştı, mümkün olsa kazağını çıkarırdı.</p>

  <p class="heading">"E! Ne diyorsun?"</p>

  <p class="heading">"Ne!"</p>

  <p class="heading">"Akim nerede senin?"</p>

  <p class="heading">"Bugün Bahar'ı gördüm."</p>

  <p class="heading">Garson kahveleri masaya koydu. Bir sessizlik oldu. Niye söyledim ki bunu şimdi diye düşündü.</p>

  <p class="heading">"Hangi Bahar'ı?"</p>

  <p class="heading">"Boş ver."</p>

  <p class="heading">"Hangi Bahar oğlum."</p>

  <p class="heading">"Hani vardı ya."</p>

  <p class="heading">"Vay vay! Çapkın! Sen de zaten kafa olsa o deli karıyı alacağına Bahar'ı alırdın?"</p>

  <p class="heading">"Ağbi ayıp oluyor, çocuğumun annesi."</p>

  <p class="heading">"Tamam, tamam. Öğretmen değil miydi o?"</p>

  <p class="heading">"Bırakmış."</p>

  <p class="heading">"Bırakır tabii. Artık memurluk devri bitti. Aman oğlum, dikkatli ol ha! Bu işler öbür türlüsüne benzemez."</p>

  <p class="heading">"Ne diyorsun ağbi sen."</p>

  <p class="heading">"Kocası falan, şakaya gelmez."</p>

  <p class="heading">"Yahu saçma sapan konuşma ağbi ya!"</p>

  <p class="heading">Masaya vurunca fincanlar yerinden oynadı. Yakın masalarda oturanlar onlara bakmaya başlamıştı. Şevket hepsine tek tek gülümsedi.</p>

  <p class="heading">"Yavaş biraz lan! Ne dedim ben."</p>

  <p class="heading">Kendini toparladı.</p>

  <p class="heading">"Kusura bakma. Ama dediğin laf değil, ayıp! Zaten boşanmış."</p>

  <p class="heading">"Boşanmış mı? İyi güzel iste, daha ne istiyorsun."</p>

  <p class="heading">Behzat Ç. ne istediğini bir bilse; Şevket gibi rahat olabilse; karısı, iki çocuğu ve metresiyle, mutlu olduğu bir hayat kurabilse. Banka faizleri ve döviz kurları nedeniyle kaygılanmaya başlasa, hatta biraz kilo alsa, konuşurken gıdığı inip çıksa, belki de o zaman rahatlayacaktı.</p>

  <p class="heading">Şevket kahvesinden ilk yudumu alırken "Bırak inadı, gel şu evi satalım," dedi. "Zaten dökülüyor."</p>

  <p class="heading">"Anam nerede oturacak?"</p>

  <p class="heading">"Evi satıp parasını yiyelim demiyorum. Yeni ev alacağız."</p>

  <p class="heading">Daha yarım saat geçmeden beklenen konuya gelmişlerdi. Behzat Ç. sıkıntıyla kazağının yakasını çekiştirdi.</p>

  <p class="heading">Şevket eski günleri yâd etmeye hazır bir ses tonuyla "Rahmet Albay," dedi. "Nur içinde yatsın, sert gözükürdü ama yufka yürekliydi aslında. Ya asker olun ya mühendis dedi, şu halimize bak, ben otelci oldum sen polis. Yine sen biraz yaklaştın, ama inadın yüzünden yaklaştın. İnadın yüzünden..." Şevket sustu, ikisinin aklından da aynı şeyler geçiyordu ama konuşulmayacak bir konuydu bu. Behzat Ç. peçeteyi masaya bırakıp kalktı.</p>

  <p class="heading">Ekip arabasını otomatik yıkamaya soktu. Döner fırçalar üstüne gelirken camları bir kez daha kontrol etti. Direksiyona yapışıp sağanak altında araba sürdüğünü hayal etti. Haylaz dergisinin kapısı açıldığında ikisi de şaşkınca, birbirlerini tanıdıklarını çok iyi bildikleri halde, bir süre tanımaya çalışıyor gibi bakmışlardı. En son on yıl önce yol üstünde karşılaştıkları sayılmazsa, neredeyse yirmi yıl olmuştu. Bahar öğretmenliği bırakmış, Haylaz dergisinin yayın yönetmeni olmuş, "İşte bir haylazlık yaptık," demişti. İnsan değişiyor, hem de çok, ama sanki eski tanıdıkların hatırına onda hiç değişmeyen şeyler de kalıyor. Gamzeler, yeşille kahverengi arasında gidip gelen gözler, hâlâ sanki ilk gençliğin telaşıyla ateşler saçan aynı yüz. Sonra odada çayları karıştırırken, gözler ister istemez yüzük parmaklarına kaymıştı. "Sıkıyordur, onun için çıkarmıştır," diye düşündü. Soru işareti uzun sürmedi: "Ertan'a gönderdim," dedi.</p>

  <p class="heading">"Ertan?"</p>

  <p class="heading">"Eski kocam, avukat."</p>

  <p class="heading">Betül'le Bahar'ın arası iyiymiş. Yani yayın yönetmeni yazar ilişkisi gibi değil, arkadaşmışlar aynı zamanda. Betül bir avukata ihtiyacım var deyince, Ertan'a göndermiş. Hangi konuda olduğunu söylememiş. Ama Behzat Ç.'nin aklı bunda değildi, eski kocam sözündeydi. İçini bir sevinç kapladı.</p>

  <p class="heading">"Akşama işin var mı diye sorsam mı?"</p>

  <p class="heading">İyi ki sormamıştı, şimdi bile sormuş kadar utanıyordu.</p>

  <p class="heading">Fırçaların içinden çıkan arabayı yağ ve lastik kontrolünün önüne çekti. Görevli çocuk fırçayla lastiğe vuruyordu.</p>

  <p class="heading">Camı açtı:</p>

  <p class="heading">"Lastikte bir şey mi var?"</p>

  <p class="heading">"Kedi gibi bir şey ezmişsin."</p>

  <p class="heading">Arabadan indi. Lastiğe baktı, belli belirsiz siyah bir iz vardı. Kırmızı Vosvos'u gördüğü akşamki çarpma sesinin kaynağı anlaşılmıştı şimdi. Vites kutusunun yanındaki cep telefonunun çaldığını duyunca arabaya döndü.</p>

  <p class="heading">Akbaba'ydı: "Duydun mu?"</p>

  <p class="heading">"Neyi."</p>

  <p class="heading">"Dünyadan haberin yok, telsiz de mi dinlemiyorsun?"</p>

  <p class="heading">"Ne oldu?"</p>

  <p class="heading">"Çankaya Lisesi'nde psikopatın biri hocayı vurmuş."</p>

  <p class="heading">"Sebep?"</p>

  <p class="heading">"Bilmiyorum."</p>

  <p class="heading">"Sen neredesin?"</p>

  <p class="heading">"Numune'deyim, hocanın başında."</p>

  <p class="heading">"Olay yerinde kim var?"</p>

  <p class="heading">"Suat."</p>

  <p class="heading">"Adamın durumu nasıl?"</p>

  <p class="heading">"Bir saate kadar ölür. İş bizim."</p>

  <p class="heading">Behzat Ç. arabayı benzinciden çıkardı, Talat Paşa Caddesi'nden Sıhhıye'ye doğru hızla sürdü, Mithat Paşa Caddesi'nde önü tıkandı. Çankaya'ya doğru çıkarken amma çok paşa var diye düşünüyordu. Okulun önü televizyoncu doluydu.</p>

  <p class="heading">Kameramanlar ağlayan öğrencileri çekiyor, ağlamayanları ağlatıyorlardı. Koridorda kan izleri vardı. Bölge karakolundan iki polise televizyoncuları dışarı çıkarmasını söyleyip, kan gölüne dönmüş öğretmenler odasına girdi. Suat koluna girdi:</p>

  <p class="heading">"Neredesin amirim?"</p>

  <p class="heading">"Buradayım işte."</p>

  <p class="heading">Odanın öbür ucunda Emniyet müdür yardımcısı duruyordu. Onu görünce morali bozuldu, televizyonlar okullardaki şiddet haberlerine son dönemde daha fazla yer ayırdıklarından, teşkilat görev başında imajını yaratmak için gelmişti.</p>

  <p class="heading">"Vuran kim?"</p>

  <p class="heading">"Okuldan bir kızın sevgilisiymiş."</p>

  <p class="heading">"Eşkâli aldınız mı?"</p>

  <p class="heading">"Aldık."</p>

  <p class="heading">Bir adam elini sıktı.</p>

  <p class="heading">"Ben okul müdürüyüm. Bu trajik olay hepimizi derinden etkiledi."</p>

  <p class="heading">"Saçma sapan konuşma kardeşim. Çık dışarı, işimizi yapalım!"</p>

  <p class="heading">Müdürü dışarı çıkardılar. Telsizle haber merkezine eşkâli verirken, Emniyet müdür yardımcısı kendisine ters ters bakıyordu. Olay Yeri İnceleme memurları mermi kovanlarını işaretleyip, fotoğraf çekiyorlardı. Odanın kapısı açıldı. Kapının önüne birikmiş on kameraman içeriyi çekmeye başladı. Tepesinin tası atmıştı, tam ağzını açıyordu ki omzuna bir el dokundu, müdür yardımcısıydı.</p>

  <p class="heading">"Sus," dedi. "Sakın ha."</p>

  <p class="heading">Suat koluna girdi. Odadan çıktılar. 216'yı arabada unutmuştu.</p>

  <p class="heading">"Bir sigara ver."</p>

  <p class="heading">"Dün bıraktım."</p>

  <p class="heading">"İyi bok yedin."</p>

  <p class="heading">Müdür yardımcısı olay yerinde resmen basın toplantısı yapıyordu:</p>

  <p class="heading">"Teşkilatımız dört koldan çalışıyor, en kısa zamanda bu menfur olayın fail ya da faillerini adalet önüne çıkaracağız."</p>

  <p class="heading">Behzat Ç. "Tabii izin verirseniz," diye fısıldadı koridorun ucundaki hizmetliden aldığı sigarayı yakarken. "Niye vurmuş bu herif hocayı?"</p>

  <p class="heading">Suat "Çeşitli iddialar var," dedi. "Hoca sevgilisini taciz etmiş galiba, müdüre sorarsan, taciz etme yok, kız zayıf aldığı için iftira atmış."</p>

  <p class="heading">Kızın, iki kadın polis nezaretinde bekletildiği odaya gittiler. Adı Melis'ti. Önüne bakıyor, sorulan sorulara cevap vermiyordu. Telefonu çaldı.</p>

  <p class="heading">Akbaba "Hoca sizlere ömür," dedi.</p>

  <p class="heading">Tam bir saat geçmişti. Melis'ten sevgilisinin kullandığı arabanın plakasını aldılar. Trafiğe talimat verildi. Elinde telsizle aşağı yukarı koştururken bir iki kameraman kesti önünü, birini omzundan itti, diğerini dirsekledi. Eşkâli terminale ve havaalanına verdi. İki ekibi de aldığı istihbarat doğrultusunda adamın gidebileceği yakın akrabalarına gönderdi. Yapacak daha ne kaldı diye düşünürken, polis haber merkezinden bir anons duyuldu. Adam Dikmen Karakolu'na gidip teslim olmuştu. Behzat Ç. sevindi ama çaktırmadı "Hayret bir şey ya!" dedi. "Adam mı vurdun, git saklan bir yere, biz de işimizi yapalım."</p>

  <p class="heading">Ertesi sabah, ekip arabasını Adli Tıp Kurumu Morgu'nun önüne çekmiş Betül'ün babası Hayrettin'in gelmesini bekliyorlardı. Rutin bir teşhis işlemiydi; asıl amaçlan onunla konuşup Betül hakkında bira daha bilgi almaktı. Radyodaki DJ, "Son sekiz yılın en soğuk kışı," diyordu. "Ankara yine beyaz gelinliğine büründü." Behzat Ç. ellerini ovuşturup "Ne gelinliği kefen, kefen!" dedi. Hava eksi on sekiz dereceydi, dün gece iki evsiz donarak ölmüştü</p>

  <p class="heading">Harun yüzünde tebessümle "Amirim," dedi. "Dün akşam bütün ana haber bültenlerinde sen vardın."</p>

  <p class="heading">"Ne!"</p>

  <p class="heading">"Hocayı vuran psikopat haberi var ya, döndürüp döndürüp seni gösterdiler, elinde telsizle."</p>

  <p class="heading">"Hadi canım!"</p>

  <p class="heading">"Valla öyle. Keşke ben de gelseydim. Suat'ı da gösterdiler bir iki ama, onda polis tipi olmadığından ağırlıklı olarak seni gösterdiler."</p>

  <p class="heading">Morgun önünde siyah bir Mercedes durdu.</p>

  <p class="heading">‘’Şu gelen o galiba."</p>

  <p class="heading">Sabah ayazı ısırıyordu. Harun arabadan çıkar çıkmaz "Bu ne ya," dedi. "Hepimiz Ankara çocuğuyuz, böyle soğuk olmaz " Behzat Ç. atkısını boynuna doğru çekerken "Yeni bir I bot almam lazım," dedi.</p>

  <p class="heading">"Hayrola amirim, bunun nesi var?"</p>

  <p class="heading">"Su geçiriyor galiba, içi nemli."</p>

  <p class="heading">Hayrettin'in yanma gelince el sıkıştılar. Adam gözlerini boşluğa dikmiş, bir meczup gibi acıyla bakıyordu. Siyah takım elbise giymiş, uzun boylu, sinekkaydı tıraşlı, yakışıklı bir adamdı. Betül'ün yüz güzelliğini ondan aldığı belliydi. Bu yüzdeki tek kusur sol gözün altındaki çıban iziydi. Morga girince biraz rahatladılar, hava dışarıdan daha sıcaktı. Görevli raylı sedyeyi çekip, örtüyü kaldırdı. Hayrettin gözlerini kapadı.</p>

  <p class="heading">"Bir daha bakın."</p>

  <p class="heading">Hayrettin taş gibi duruyordu, birden yere yıkıldı, acıyla inlemeye başladı. Behzat Ç. Betül'e baktı, yüzünün yarısı parçalanmış olmasına rağmen hâlâ çok güzeldi. Çeneyle boyun arasındaki ince kavis, omza dökülen saçlar, pürüzsüz bir cilt... Görüntü dayanılır cinsten değildi. "Tamam," deyince görevli sedyeyi geri itti. Bir süre Hayrettin'in yanına gitmediler, adam kafasını duvara vurarak inleyip durdu. Beş dakika sonra, biraz durulunca koluna girip dışarı çıkardılar.</p>

  <p class="heading">Kantinde otururken Harun, ufak tepsiye koyduğu üç bardak çayla geldi. Behzat Ç. bir 216 yakıp Hayrettin'e uzattı.</p>

  <p class="heading">"Başınız sağ olsun."</p>

  <p class="heading">Hayrettin başını ileri geri salladı.</p>

  <p class="heading">"Belki zamanı değil ama bazı şeyler sormak zorundayız."</p>

  <p class="heading">Hayrettin'den "Sorun," diyen çaresiz bir mırıltı yükseldi. Behzat Ç. nereden başlayacağını düşünürken Harun atıldı:</p>

  <p class="heading">"1 Ocak'ta mı doğdu, yoksa sene kaybetmesin diye mi öyle yazdırdınız?"&nbsp;</p>

  <p class="heading">"1 Ocak."</p>

  <p class="heading">Harun Behzat Ç.'ye baktı; ellerini iki yana açıp "Ben demiştim" bakışını takındı, ardından çayını karıştırmaya başladı. Hayrettin elini yumruk yapmış, ağır ağır başına vururken "Hatta yeni yılın ilk bebeği diye gazetede haber bile olmuştu," dedi.&nbsp;</p>

  <p class="heading">"İntihar eğilimi var mıydı? Daha önce böyle bir şeye kalkıştı mı?"</p>

  <p class="heading">"Hayır, kesinlikle."</p>

  <p class="heading">Hayrettin öfkeyle polislere baktı. İlk defa göz göze geliyorlardı.</p>

  <p class="heading">"Yoksa siz öyle mi düşünüyorsunuz?"</p>

  <p class="heading">"Henüz bir şey düşünmüyoruz. Araştırıyoruz. Bir düşmanı var mıydı, tehdit eden biri."</p>

  <p class="heading">"Bana bir şey söylemedi ama..."</p>

  <p class="heading">"Ama?"</p>

  <p class="heading">"Teröristler olabilir."</p>

  <p class="heading">"Nasıl yani?"</p>

  <p class="heading">"Ben size en baştan anlatayım memur bey. Siz araştırmanızı bildiğiniz gibi yapın. Ama kızımın katili komünistlerse, teröristlerse bulup çıkarın. Betül dört ay kadar önce gözaltına alındı. Bunu duymuşsunuzdur."</p>

  <p class="heading">"Hayır duymadık. Sen duydun mu böyle bir şey?"</p>

  <p class="heading">"Hayır amirim."</p>

  <p class="heading">"Bir araştırın o zaman."</p>

  <p class="heading">Her zamanki tedbirle, neyi bilip, neyi bilmediklerini söylemiyorlardı.</p>

  <p class="heading">"Neyse işte araştırınca öğrenirsiniz. Betül'ün beynini yıkamışlar. Dil-Tarih zaten komünist yuvası. Daha ilk kazandığında ben tedirgin olmuştum, ama diğerleri okumadı, bari Betül okusun diye gönderdik. Böyle mi dönecektin?"</p>

  <p class="heading">Hayrettin sustu, gözleri dolmuştu, kendini toparlamaya çalışıyordu.</p>

  <p class="heading">"Bizim Urfa'da topraklarımız da geniş, ailemiz de geniş Allah'a şükür. Babadan Demokrat Partiliyiz, ama sağ sol işine girmedik hiç. Memleketin başına ne geldiyse siyasetten geldi. Herkes siyasetten anlarsa olmaz, bu işi bilen adamların yapması lazım. Devlet adamlığı ayrı, siyaset ayrı."</p>

  <p class="heading">"Komünistlerden niye şüpheleniyorsunuz?"</p>

  <p class="heading">"Oraya geliyorum. Toparlayamıyorum ki sözü, aklım başımda değil. Betül'ü gönderdik işte, ne de olsa en küçük kız. Burada yurda verdik, evde başına bir şey gelmesin diye. 'Baba rahat edemiyorum, özel yurt var, oraya çıkayım,' dedi, tamam dedim. Paramız da var, çevremiz de var, istersen otelde kal, yeter ki güvenli bir yer olsun diyorum ben. Ben bilmiyordum ki siyasete karıştığını. Duyunca beynimden vurulmuşa döndüm ben."</p>

  <p class="heading">"Nasıl duydunuz?"</p>

  <p class="heading">"İşte gözaltına alınınca. Aybars var, Terörle Mücadele'de amir. Tanırsınız."&nbsp;</p>

  <p class="heading">"Tanırız."</p>

  <p class="heading">"İşte o bizim hemşerimizdir. Çok sevdiğimiz bir kardeşimizdir. Urfa'ya her geldiğinde bize uğrar mutlaka. Yani geniş bir aileyiz biz. Her dönem milletvekili çıkarmışız. Aybars aradı, böyleyken böyle dedi, sizin kız gözaltında. Merak etme, kulağını çeker bırakırız. Beynimden aşağıya kaynar sular döküldü. Aman dedim Aybars, kulağını falan çekme, ben bugüne kadar fiske vurmamışım kızıma. Uçağa&nbsp;nasıl atlayıp geldim, hatırlamıyorum. Ertesi gün Betül'ü çıkardık. Zaten nezarette de ayrı tutmuşlar, diğerlerinin yanma koymamışlar. İşte ondan olmuş."</p>

  <p class="heading">"Ne olmuş."</p>

  <p class="heading">"İşte demişler ki örgütten, terörist komünistler, bu kız muhbirdir. Ulan&nbsp;şerefsizler, ulan Allahsızlar."</p>

  <p class="heading">"Bunu ne zaman duydunuz?"</p>

  <p class="heading">"Sonradan duydum. O zaman duysam, kızı Ankara'da bırakıp döner miyim?"&nbsp;</p>

  <p class="heading">"Kimden duydunuz."</p>

  <p class="heading">"Yani orası mühim değil o kadar. Aybars söyledi. Bir Aybars değil, bizim çevremiz geniş, yani daha önce söyledim bunları. Betül çıkınca dedi ki, 'Baba bir yanlış yaptım, bir hata yaptım, çok özür dilerim. Bundan sonra hiçbir alakam olmaz o adamlarla, yanlış yaptığımı anladım. Beni burada bırak, seneye zaten okulum bitiyor, öğretmen çıkıp geleceğim.' Ben de tamam dedim, küçük kız ya kıramıyoruz bir türlü. Demez olaydım."</p>

  <p class="heading">"Sonra ev mi tuttunuz?"</p>

  <p class="heading">"Evet. Bizim yanımızda çalışan Hafize vardır, Betül'ün sütannesi. Kızı gibi sever, kollar Betül'ü. Onu da yanına koyarsam güvende olur zannettim."</p>

  <p class="heading">"Başka tanıdık, akraba yok muydu burada? Kıza sahip çıkacak."</p>

  <p class="heading">Hayrettin bir süre düşündü.</p>

  <p class="heading">"Tam üstüne bastın memur bey. Yavuz var, büyük abimin oğlu. Ona da tembihledik tabii bazı şeyleri. Ama işte sahip çıkamamış. Ben onu da yeğenlikten reddedeceğim galiba, bilemiyorum şu an. Öyle ciğerim yanıyor ki."</p>

  <p class="heading">Kantin kalabalıklaşmaya başlamıştı. Hayrettin "Kızımı ne zaman alabilirim," diye sordu.</p>

  <p class="heading">"Otopsiden sonra."</p>

  <p class="heading">Hayrettin bir an durdu:</p>

  <p class="heading">"Kesip biçecekler mi şimdi Betül'ümü?"</p>

  <p class="heading">Behzat Ç. başıyla mı onaylasın, "Evet mi?" desin bilemedi. Hayrettin'in gözünde yaşlar birikmişti, bu sefer kendini toparlayamayacak gibiydi.</p>

  <p class="heading">"Bir mümkünü yok mu memur bey?"</p>

  <p class="heading">"Maalesef, bu yapılmak zorunda."</p>

  <p class="heading">Kalabalığın ortasında ağlayamayacağım anlayan Hayret mı kalktı. Harun koluna girdi, lavaboya gittiler.</p>

  <p class="heading">Bir süre sonra Harun döndü: "Kalkalım mı?"</p>

  <p class="heading">Behzat Ç. başıyla onayladı.</p>

  <p class="heading">Harun şoförlüğe dört yaşında, babasının kucağında bele diye otobüsü kullanarak başladığından, yıllar geçtikçe ustalaşmıştı. Çevredeki arabalar karda buzda kayıp, sağa sola bindirirken, o enteresan manevralar yapıyor, Behzat Ç. ha bu sefer çarptık, ha bu sefer bindirdik demesine rağmen, kazasız belasız ilerliyorlardı. Haber merkezinden arka arkaya iki anons geçince Behzat Ç. telsizin sesini açtı. Gün yine hareketli başlamıştı. Sakarya'da Yeni Sahne'nin önünde bir silahla yaralama olayı vardı. Bir de Konya Yolu'nda, arabasında boğazı kesilmiş halde bulunan bir taksici. Akbaba telsizle bağlanıp "Amirim, siz hangisini alırsınız," dedi. "Sen tiyatroya git, taksiciye biz bakarız."</p>

  <p class="heading">Harun ters istikamete dönüp "Biz niye tiyatroya gitmiyoruz?" diye sordu. "Tiyatrodan nefret ederim."</p>

  <p class="heading">"Neden?"</p>

  <p class="heading">"Ortaokulda zorla sahneye çıkarmışlardı."</p>

  <p class="heading">"Nasıl oynamıştın amirim?"</p>

  <p class="heading">"Oynayamamıştım ki! Tek sahnede kısa bir rolüm vardı, aItı ay prova yaptık, benden önceki salak sonraki sahneye atladı. Ben kuliste kaldım. Biraz yavaş sür." Harun istemeyerek de olsa biraz yavaşladı:</p>

  <p class="heading">"Bu işte örgütün parmağı var mıdır?"</p>

  <p class="heading">"Bilmiyorum. Hangi örgüt intihar süsü verip adam öldürüyor. Öldürseler çoktan biz yaptık, cezalandırdık diye yayarlardı."</p>

  <p class="heading">"Zaman değişti. Örgütler de değişti."</p>

  <p class="heading">"Orası öyle. Bu işin siyasi bir bağlantısı olduğu açık, tedbiri elden bırakmamak lazım."</p>

  <p class="heading">Behzat Ç.'nin telefonu çalıyordu.</p>

  <p class="heading">"Amirim şu melodiyi değiştir artık."</p>

  <p class="heading">"Bilmiyorum ki nasıl değiştiğini."</p>

  <p class="heading">"Konuş da ver, ben değiştiririm. Kimmiş?"</p>

  <p class="heading">Numaraya baktı, tanımıyordu.</p>

  <p class="heading">"Bilmiyorum," dedi.</p>

  <p class="heading">Arayan kirpi bıyıklı genç savcıydı.</p>

  <p class="heading">"Şu intihar eden kız, Betül’le ilgili arıyorum," dedi.</p>

  <p class="heading">"Biz de ilk dosyayı bugün tamamlayıp size getirecektik. Otopsi emri lazım." Savcı birkaç dakika konuştu. Behzat Ç. gözünü yol kenarındaki çamurlara dikip, sadece dinledi. Hatta bir ara yüzünden bir karartı geçti.</p>

  <p class="heading">"Tamam, anladım," deyip kapattı.</p>

  <p class="heading">İki polis arabanın içinde bir an göz göze geldiler.</p>

  <p class="heading">Harun "Ne var," dedi.</p>

  <p class="heading">"İşin içinde iş var."</p>

  <p class="heading">Kapının üstünde Avukat Ertan Cansun yazıyordu. Behzat Ç. tüm bu&nbsp;koşuşturmanın arasında yine unuttuğu bir şeyler olduğunu seziyordu. Harun zili çaldı. Ağır makyaj altında güzel sayılabilecek, eteği dizlerinin bir karış üstünde bir sekreter kapıyı açtı. Atletizmle uğraşsa göğüs farkıyla pek çok yarış kazanabilirdi.</p>

  <p class="heading">"Buyurun."</p>

  <p class="heading">"Ertan Bey'le görüşecektik."</p>

  <p class="heading">"Kim diyelim."</p>

  <p class="heading">"Polis."</p>

  <p class="heading">Harun "Cinayet Masası," diye ekledi. Karşı tarafı etkilemek için zaman zaman bu sıfatı kullanırdı. Sekreter Harun'u şöyle bir süzdüğüne göre amacına da ulaşmıştı. "Beni takip edin."</p>

  <p class="heading">Sekreteri takip ettiler, iki polisin gözleri ister istemez sağ sol yapan kalçalara kaydı. Bir iki dakika, bekleme salonunda sekreterin Ertan'a haber vermesini beklediler. Odaya girince Ertan ayağa kalktı, el sıkıştılar.</p>

  <p class="heading">"Betül Gülsoy'u tanıyor musunuz?"</p>

  <p class="heading">"Evet. Bir şey mi oldu?"</p>

  <p class="heading">"İntihar etti."</p>

  <p class="heading">Ertan'ın yüzü asıldı, hayretle bağırdı:</p>

  <p class="heading">"Ne zaman! Öldü mü?"</p>

  <p class="heading">"Evet. 1 Ocak'ı 2 Ocak'a bağlayan gece."</p>

  <p class="heading">Ertan kendini toparlamak için koltuğuna oturup sustu, bir sigara yaktı.&nbsp;"Kusura bakmayın," diyerek polislere de Marlboro Light paketini uzattı. Harun almadı, Behzat Ç. kendi 216'sından yaktı.</p>

  <p class="heading">Ertan "Bir türlü bırakamıyorum şu mereti," dedi. Behzat Ç.'nin en nefret ettiği muhabbet, sigara içenlerin sigaradan dert yanması olduğundan, hemen konuya girdi. "Betül size bir konu hakkında başvurmuş galiba."</p>

  <p class="heading">"Nereden biliyorsunuz?"</p>

  <p class="heading">"O da bize kalsın."</p>

  <p class="heading">Aslında eski karım söyledi demek istememişti. Zaten dikkatini zor topluyor; eski karım Ceyda, eski sevgilim Bahar, eski sevgilimin eski kocası Ertan, her şey eski diye düşünüyordu. Ertan yakışıklı sayılmazdı, orta boyluydu, duvardaki gençlik resmine bakılırsa sonradan biraz kilo aldığı anlaşılıyordu, konuşurken boynundaki damarlar belli oluyordu, aynı kendisinde olduğu gibi.</p>

  <p class="heading">"Evet, bana danıştı, yaklaşık iki ay önce."</p>

  <p class="heading">"Konu neydi?"</p>

  <p class="heading">"Tam olarak bilmiyorum."</p>

  <p class="heading">"Nasıl yani?"</p>

  <p class="heading">"O da bana kalsın."</p>

  <p class="heading">Odaya bir sessizlik çöktü. Ertan'ın gülümseyen yüzünün altında, çetin ceviz bir ifade seziliyordu.</p>

  <p class="heading">"Yani zannettiğiniz gibi bir avukat müvekkil görüşmesi değildi. Genel olarak bilgi aldı. Ben bu tip konularda insanlara yardımcı olmayı severim.</p>

  <p class="heading">"Harun "Biliyoruz," dedi. "Eskiden üyesi olduğunuz örgütün davalarına da bu yüzden ücretsiz olarak giriyorsunuz."</p>

  <p class="heading">Bu sizi alakadar etmez. Soracaklarınız bittiyse..."</p>

  <p class="heading">Behzat Ç. "Hayır bitmedi, müsaade edin," dedi. "Betül'ün intiharı ile ilgili pek çok şüphe var. Bu yüzden onunla ilgili her şey bizi yakından ilgilendiriyor. Size danıştığı konu neydi, onu merak ediyoruz."</p>

  <p class="heading">"Bunu size söylemek zorunda değilim."</p>

  <p class="heading">Behzat Ç.'ye bu sizli bizli konuşmadan fenalık gelmişti, yine de zorladı kendini, resmi havayı bozmadı.</p>

  <p class="heading">"Biliyorum, değilsiniz. Ama birbirimiz için işleri zorlasın inanın anlamı yok. Dikkat ettiyseniz, o gece nerede olduğunuzu sormadım."</p>

  <p class="heading">"Beni tehdit mi ediyorsunuz?"</p>

  <p class="heading">Harun bir çıkış yapmak isteyince Behzat Ç. onu eliyle susturdu.</p>

  <p class="heading">"Hayır, ama bize yardımcı olmazsanız, ifadenizi resmi kanallar yoluyla almak zorunda kalırız. Sizin de işiniz gücünüz vardır, bir sürü vakit kaybı. Oysa şimdi ne güzel sohbet ediyoruz."</p>

  <p class="heading">Ertan "Sormayı unuttum, ne içersiniz?" diye sordu.</p>

  <p class="heading">Ertan'ın bürosunda bir şey içmemiş, Suluhan'a gelip çay söylemişlerdi. Eda da yeni haberlerle gelmişti.</p>

  <p class="heading">Harun "Tam dayaklık bir tipti," dedi. "Yok, sizinle konuşmak zorunda değilim, yok söylemek zorunda mıyım? Vereceksin budaklı odunu, vereceksin kızılcık sopasını. Ulan senin karşında kim var. Sanki keyfimizden koşturuyoruz. Sonunda yine konuştu ama muallâk, bence bir şeyler gizliyor."</p>

  <p class="heading">Harun'un cep telefonu titreyince, masanın üzerindeki çaylar da titredi. Biraz uzaktan Ulus Pazarı esnafının, uyumsuz, atonal çığırmaları duyuluyordu.</p>

  <p class="heading">"Ha! Anlamadım. Tamam, tamam. Çayımı içeyim geliyorum."</p>

  <p class="heading">"Kim."</p>

  <p class="heading">"Hayalet. Taksicinin boğazını kesen psikopatı takip ediyormuş."</p>

  <p class="heading">"O örgütün Ankara sorumlusunun peşinde değil miydi?"</p>

  <p class="heading">"Aynı anda beş adamı takip ediyor herhalde, ben ne bileyim. Geçen akşam beni bile takip etmiş. Hüseyin Ağbi'nin yerine girdiğimi görünce, yanıma geldi." Harun tek yudumda çayın yarısını içip acayip sesler çıkardıktan sonra: "Bayağı sıcakmış," dedi.</p>

  <p class="heading">"Yavaş biraz."</p>

  <p class="heading">Eda gülüyordu.</p>

  <p class="heading">"Sen niye gülüyorsun?"</p>

  <p class="heading">"Hiç."</p>

  <p class="heading">"Koşturup duruyoruz işte, çay içecek vaktimiz yok. Bütün gün büroda oturmaya benzemez bu işler." İkinci yudumda çayın dibini gördü. "Hah hoh ha! İnsan bunu biraz ılık getirir! Ben gidiyorum, var mı söyleyeceğiniz bir şey?"</p>

  <p class="heading">Eda biraz kırgın ama ılık bir ses tonuyla "Büroya uğrarsan, bardaki görüntüler CD'ye aktarılacaktı," dedi. "Teknik büroya söyle de sallamasınlar. Adamın cep telefonunu geri vermemiz lazım."</p>

  <p class="heading">"Sen büroya gitmeyecek misin?"</p>

  <p class="heading">Behzat Ç. "O benimle Dil-Tarih'e gelecek, Vahap Hoca'yı görmeye," dedi. "Sonra bütün gün büroda oturuyor diye laf ediyorlar."</p>

  <p class="heading">Harun bu laf üzerine gülerek uzaklaştı.</p>

  <p class="heading">"Sen görüntüleri seyrettin mi?"</p>

  <p class="heading">Eda "Evet," dedi. "Betül iki yerde gözüküyor. Birinde dans ederken, diğerinde bir adamla konuşurken."</p>

  <p class="heading">"Adam net mi?"</p>

  <p class="heading">"O kadar değil. Yine de bir eşkâl çıkar."</p>

  <p class="heading">"Bu görüntüyü çekenin yaralamadan sabıkası vardı değil mi?"</p>

  <p class="heading">"Evet. Arkadaşının da narkotikten var, tuvaletteki captagonlar da onun üstüne kaldı zaten. İki yıldır görüşmüyorlarmış, o akşam eğlenirken hatıra olsun diye çekmişler. Ama ikisinin görüntüsünden çok, pistte dans eden kızların görüntüsü var."&nbsp;</p>

  <p class="heading">"Nasıl yani? Röntgencilik mi?"</p>

  <p class="heading">"Biri piste doğru durmuş, öteki de onu çekiyormuş gibi, arkasında dans eden kızları çekmiş."</p>

  <p class="heading">Masaya çayevinin sahibi Dursun geldi. İlerlemiş yaşma rağmen dinç görünen, her daim tebessüm eden, nüktedan biriydi. Fazla durmadı, hal hatır sorup gitti. "Betül avukata sadece taciz hakkında mı danışmış?"</p>

  <p class="heading">"Evet. Yani işte tacizin cezası ne kadar, dava açılırsa süreç nasıl işler, mahkemeye somut kanıt olarak ne sunulabilir gibi şeyler."</p>

  <p class="heading">"Ertan, tacize mi uğradın diye sormamış mı?"</p>

  <p class="heading">"Hayır. Belki de sormuştur, ama bize söylemedi."</p>

  <p class="heading">"Belki bir arkadaşının başına böyle bir şey gelmiştir."</p>

  <p class="heading">"Olabilir."</p>

  <p class="heading">Tepeden aşağıya doğru ısı veren elektrikli soba masayı cehenneme çevirmişti. Gömleğinin üst düğmesini açtı.</p>

  <p class="heading">"Bu Ertan'ı iyice soruşturmak lazım. Gökhan'la da ilişkisi var muhtemelen. Tabii Gökhan Betül'ü aşağıya atıp İngiltere'ye dönmediyse. Gökhan'ın Türkiye'ye sahte pasaportla girdiği kesin mi?"</p>

  <p class="heading">"Metin öyle diyor."</p>

  <p class="heading">Behzat Ç. sesini alçalttı. "Metin öyle pek güvenilir bir adam değil," dedi. "Güvenilir olsa sana niye bu bilgiyi versin. Asıl önemli nokta şu, madem adam aranıyormuş, neden yakalamamışlar."</p>

  <p class="heading">"Ellerinden kaçırmışlar."</p>

  <p class="heading">"Yok ya, çok komik. Ellerinden kaçırmışlar ama tarifeli uçakla İngiltere'ye gittiğini biliyorlar."</p>

  <p class="heading">"İngiltere'ye döndüğü kesin değil. Sadece bir tahmin."</p>

  <p class="heading">"Silahın balistik raporu ne zaman gelir? Recep bir şey dedi mi"?</p>

  <p class="heading">"Tarih vermedi. Ama silahı almışlar."</p>

  <p class="heading">Şakağını iki parmağıyla yuvarlaklar çizerek ovaladı. Yorgun olmasına rağmen, dün gece yatakta sağa sola dönüp durmuş, doğru düzgün uyuyamamıştı. Eda kalkarken "Vahap Hoca'ya ne soracağız?" dedi. İkisinin aklında da aynı şüphe vardı ama açığa vurmadılar. Behzat Ç. "Hal hatır soracağız," demekle yetindi.</p>

  <p class="heading">Dil-Tarih'in ön bahçesinde bir sürü sivil polis vardı. Behzat Ç. tanıdıklarına selam verip "Ooo, bütün Asayiş Şub buradaymış," diye düşünürken, okulun giriş kapısında Metin'i gördü. Kısık sesle "Ne arıyor burada?" diye sordu.</p>

  <p class="heading">Eda "Belki okulda gerginlik vardır," dedi.</p>

  <p class="heading">Metin'in yanından soğuk bir selamla geçtiler. Okul sakindi. Geniş ve yüksek taş koridorların arasında öğle tatili çıkmış öğrencilerin sesleri çınlıyordu. Duvarlar afişi kaplıydı. Eda'dan ıslak mendil isteyip, Irak İşgali'yle i bir afişin altında botlarını sildi. Çamurlu botlarla hocanın yanına girmek istemiyordu.</p>

  <p class="heading">Cep telefonuyla konuşan Eda "Taksiciyi keseni yakalamışlar," dedi. "Hayalet, Özcan'ı alalım mı diye soruyor."</p>

  <p class="heading">"O kim?"</p>

  <p class="heading">"Örgütün Ankara sorumlusu."</p>

  <p class="heading">"Sessiz sakin bir yerde alsınlar. Gürültü patırtı olma Betül de zaten üye değil, sempatizan, bir iki soru sorup bırakın."</p>

  <p class="heading">Türk Dili katında, Vahap Sarinin odasını sordular, koridorun ortasındaydı. Eda'nın telsizi ötünce, bir iki öğrenci ters ters baktı. Behzat Ç. "Kıs şunu," dedi. "Betül'ün çantasındaki adreslerden bir şey çıktı mı?"</p>

  <p class="heading">"Hayır. İki adres vardı zaten, biri derginin adresiymiş, diğerinde de kimse oturmuyor. Ulus'ta boş bir ev."</p>

  <p class="heading">Dil-Tarih'te girişteki ana kapıdan çıkılan bir orta bahçe vardı. Behzat Ç. camın önünde durup, bir süre kaygılı gözlerle bahçeyi süzdü. Öğrenciler ellerinde kitaplarla sağa sola gidiyor, kimileri soğuğa rağmen banklarda oturuyor, kimileri de kartopu oynuyordu. Onlara özendi, hatta kendi öğrenciliğini düşünüp gıpta etti biraz. Askeri Lise'den atılıp da elinde bavuluyla Ankara'ya dönünce Rahmet Albay taş gibi durmuştu karşısında. Polis Akademisi'nin sınavlarına gireceğini söyleyince bile burun kıvırmış: " Amatörde topçu ol daha iyi," demişti. "Sende bu kafa olduktan sonra, polis olsan ne olur, başkomiserlikten öteye geçemezsin."&nbsp;</p>

  <p class="heading">"Sen de bu kafayla albaylıktan öteye geçemedin," diyecekti ya tutmuştu kendini. Annesi o kadar ağladı, "Araya bir iki paşayı sok, bak bu çocuğun sicili kötüdür, sınavı geçse bile almazlar akademiye," dedi ama dinletemedi. Rahmet Albay "Cezası neyse çekecek," dedi. "Onu komutanına yumruk atarken düşünecekti. Torpil, iltimas bizim işimiz değil."&nbsp;</p>

  <p class="heading">"Öyle deme, komutan da evladımın burnunu kırmış."&nbsp;</p>

  <p class="heading">"Kırar, komutan bu. İsterse kafasını da kırar..." Akademiye sorunsuz girdiğine göre, belki de yüzsuyu döküp konuşmuştur birileriyle, tabii buralar sır olarak kalmıştı. Ama akademiye girdiğini göremedi Rahmet Albay, mezara Şevket'le beraber indirdiler, yine böyle karlı bir gündü, kıbleyi bulana kadar imam üç sefer uyarmıştı. "Nur içinde yatsın. Senin bir suçun yok, takdiri ilahi..." Behzat Ç. "Siktir lan," dedi içindeki sese. "Takdiri ilahiymiş."&nbsp;</p>

  <p class="heading">"Öyle deme, çarpılırsın."</p>

  <p class="heading">"Bir şey mi dediniz?"</p>

  <p class="heading">"Ne!"</p>

  <p class="heading">Eda "Bir şey mi dediniz," diye tekrarladı.</p>

  <p class="heading">"Yok, bulalım şu odayı."</p>

  <p class="heading">Vahap Sarı'nın oda kapısında kendi adının dışında iki kişinin daha adı&nbsp;yazıyordu. Kapıyı çalıp girdiler. Üç masanın zor sığdığı küçük bir odaydı. Kendi odası bunun iki katıydı. Yirmi beş yaşlarında bir kadın, başını bilgisayardan kaldırdı: "Evet."</p>

  <p class="heading">"Vahap Sarı'yı aramıştık."</p>

  <p class="heading">"Yemeğe çıktı."</p>

  <p class="heading">"Ne zaman gelir?"</p>

  <p class="heading">"On beş dakika sonra gelir herhalde."</p>

  <p class="heading">Kadın sinirliydi, muhtemelen işini bölmüşlerdi. Odadan (Çıktılar, koridorun karşısındaki camın önüne gittiler. Behzat Ç. ellerinde sigarayla geçen öğrencileri görünce bir 216 yakıp "Bu soğukta niye herkes bahçede dolaşıyor?" diye sordu. Eda "Bunlar solcu," dedi. "Arka kantini sağcılara vermişler, bunlara da küçük bir çardak yapmışlar orta yere, ama İçine sığmıyorlar..."</p>

  <p class="heading">Behzat Ç. arka bahçeye baktı, tren yolu tarafına asılmış büyük Türk bayrağını görünce okuldaki jeopolitik dizilişi anladı. Okul merkezdeki bahçeden ikiye</p>

  <p class="heading">bölünmüştü; ortayı ve "ortanın solunu" solcular tutmuş, arka bahçeye doğru, sağın en ucuna da sağcılar konuşlanmıştı. Herkes sınırını biliyor gibiydi, ortalık sütlimandı. Bu arada kaşına küpe çaktırmış bir eleman gelip Behzat Ç.'den ateş istedi. İçinden "Tipe bak!" derken 216'yı dudağının kıyısına yerleştirip, cebindeki çakmakla yaktı sigarayı. Acayip giyimiyle ortanın •olunda dolaşan, saçlarını masmavi boyatmış kızı görünce "Bu da mı solcu?" diye sordu.</p>

  <p class="heading">Eda "Onun politik bir görüşü yoktur herhalde," dedi. "öbür tarafa&nbsp;gidemediğinden solcuların arasında dolaşıyor."</p>

  <p class="heading">Behzat Ç. eliyle göstermeye gerek duymadan "Şu karların ortasında yatan manyaklar kim?" diye sordu.</p>

  <p class="heading">"Onlar anarşist. Öyle yattıklarına bakma, kavga çıktı mı pis dövüşürler."&nbsp;</p>

  <p class="heading">"Sen nereden biliyorsun bunları?"</p>

  <p class="heading">"Benim de kuzenim burada okuyor, söylemedim mi? Kaç sefer geldim, küçücük okul, herkes iç içe geçmiş."</p>

  <p class="heading">Behzat Ç. "Öyle öyle," dedi. "Kırk metrekare yerde, elli çeşit adam var."&nbsp;</p>

  <p class="heading">"Bu okulda yer darlığından ötürü, solda birlik sağlanmış. Bizim kuzen böyle diyordu."</p>

  <p class="heading">"Senin kuzen de mi solcu?"</p>

  <p class="heading">"Yok canım, ne işi olacak. Öyle arada kaynıyor o da."</p>

  <p class="heading">O arada orta boylu, şişman ve gözlüklü bir adam bekledikleri kapının koluna yapıştı. Bir an tereddüt ettiler, daha iki dakika olmamıştı.</p>

  <p class="heading">"Vahap Bey?"</p>

  <p class="heading">"Evet."</p>

  <p class="heading">"Biraz konuşabilir miyiz?"</p>

  <p class="heading">Vahap soran gözlerle bakıyordu.</p>

  <p class="heading">"Polis."</p>

  <p class="heading">Vahap'ın arkasından odaya girip, masanın kenarlarındaki iki sandalyeye oturdular. Vahap kalın camlı gözlüklerini düzeltti, masası gayet düzenliydi. Bilgisayar başındaki kadın yine ters ters baktı.</p>

  <p class="heading">"Betül Gülsoy'la ilgili görüşmeye geldik."</p>

  <p class="heading">Vahap başını üzüntüyle öne arkaya salladı: "Evet, üzücü bir olay."</p>

  <p class="heading">"Nereden duydunuz?"</p>

  <p class="heading">Bir an bocaladı.</p>

  <p class="heading">"Yani, hepimiz duyduk tabii, üzüldük."</p>

  <p class="heading">"Nasıl bir öğrenciydi?"</p>

  <p class="heading">"Çalışkan bir öğrenciydi diyebilirim. Derslere düzenli devam ederdi. Bizim sınıflar biraz kalabalıktır, ama o kendini belli ederdi."</p>

  <p class="heading">"Nasıl belli ederdi?"</p>

  <p class="heading">"Çalışkanlığıyla, düzenliliğiyle."</p>

  <p class="heading">"Güzelliğiyle?"</p>

  <p class="heading">Vahap "Anlamadım," dedi. Biraz daha yaklaşıp, gözlüklerinin üzerinden baktı. Behzat Ç. bu adamı hiç sevmemişti. Çipil mavisi gözleri, şişkin yanakları, tam tokatlık yağlı bir suratı vardı. Bilgisayarın başındaki kadın da dönmüş onlara bakıyordu. Vahap "Sen yemeğe çıkmıyor musun?" diye sorunca kadın çantasını toparlayıp gitmeye hazırlandı. Odaya tedirgin edici bir sessizlik çöktü.</p>

  <p class="heading">Behzat Ç. "Böyle anlarda kız doğdu derler," dedi.</p>

  <p class="heading">Vahap güldü: "Evet, bu deyimi duymuştum." Kadın kapıyı çarpıp çıktı, Behzat Ç. bu kadın hocalık yapmaya başladıysa vay öğrencilerin haline diye düşünüyordu, insanın aklına her geleni söyleyememesi kimi zaman büyük kayıptı.</p>

  <p class="heading">"Ne içersiniz?"</p>

  <p class="heading">"Bir şey almayalım. Küllük var mı?"</p>

  <p class="heading">Vahap Behzat Ç.'nin önüne boş bir plastik bardak koyarken Eda "Betül'le aranız nasıldı?" diye sordu.</p>

  <p class="heading">"İyiydi. Yani bir hocayla öğrencinin arası ne kadar iyi olabilirse. Son dönemde derslerini biraz aksattığı için bir iki sefer makul dille uyarmıştım. Böyle bir şey yapacağını hiç ummazdım. Demek ki çok ciddi sorunları varmış."</p>

  <p class="heading">"Size sorunlarını anlatır mıydı?"</p>

  <p class="heading">"Yani, okulla ilgili bir sorunsa anlatırdı. Ben öğrencilerimi dinlemesini severim, isteyen kapıyı çalıp karşıma oturur."</p>

  <p class="heading">"Betül size okulla ilgili hangi sorununu anlatmıştı mesela?"</p>

  <p class="heading">Vahap bocalamaya başladı, ellerini tedirgince ovuşturup duruyor, nereye koyacağına bir türlü karar veremiyordu.</p>

  <p class="heading">"Hatırlamıyorum. Derslerle ilgili şeylerdi herhalde."</p>

  <p class="heading">"Kendisini telefonla arar mıydınız?"</p>

  <p class="heading">"Yani şey…"</p>

  <p class="heading">Behzat Ç. kahverengi gözlerini biraz kısıp "Bak hocam," dedi. "Ben mesleğim gereği açık konuşmasını sevmem. Ama seninle açık konuşacağım. Aranızda hoca öğrenci ilişkisi dışında bir şey yaşandı mı?" Oturduğu sandalyeye yaslanıp ellerini başının arkasında kenetledi, 216 dudağının kenarından sarkıyordu. Gayet açık bir soruydu.</p>

  <p class="heading">Vahap "Ha... Ha..." diye kekeleyip muhtemelen "Hayır," demeye çalışırken koridorda büyük bir gümbürtü koptu. Kapının üstündeki dikdörtgen cam kırıldı, dışanda yükselen haykırışlar, cam kırıklarıyla birlikte odanın içine doldu. İki polis refleksle ayağa kalkıp silahlarını kontrol ettiler. Vahap'ın gözlerindeki korku bir kat daha arttı: "Yine mi?"</p>

  <p class="heading">"Ne yine mi?"</p>

  <p class="heading">"Yine kavga çıktı."</p>

  <p class="heading">Behzat Ç. ve Eda koridora çıkınca Vahap arkalarından kapıyı kapattı. Ellerinde demir çubuklar olan otuz kadar adam koridoru savaş alanına çevirmişti. Behzat Ç. ne olduğunu tam olarak anlayamadı. Biraz ötedeki bir sınıfın önünde demir çubukların ve satırların inip kalktığını görünce oraya koştu.</p>

  <p class="heading">Yedi sekiz kadar adam yere düşmüş bir öğrencinin başına üşüşmüş, kimi tekme atıyor, kimi demirle vuruyordu. Adamlardan birini omzundan itti, diğerini kenara savurdu. Bu arada güçlü bir el omzundan çekince, arkasını döndü, bir adamla gırtlak gırtlağa geldiler. Adam elindeki satın indirmeye hazırlanıyordu ama Behzat Ç.'yi görünce durdu. Bir an, sanki fotoğraf çektiriyormuş gibi dondular. Gözü bu şişman ve gözlüklü adamı bir yerden ısırıyordu ama o telaşta çıkaramadı. "Polis!" diye bağırdı. "Açılın lan!"</p>

  <p class="heading">Karşısındaki satirli geri çekilince diğerleri de onu takip etti. Yerde yatan öğrencinin biraz uzağında durdular. İçlerinden biri geri çekilirken yerde yatanın kafasına okkalı bir tekme sallamıştı. Behzat Ç. "Polis! Dağılın ulan!" diye yineledi. Kalabalığın arasından biri "Sen bu devletin polisi değil misin?" diye bağırdı. "Teröristleri mi koruyorsun?"&nbsp;</p>

  <p class="heading">"Koruyun, koruyun! Ülkücüye çekin coplan, teröriste insan hakları!"</p>

  <p class="heading">Şişman ve gözlüklü adam, bağıranlardan birinin ensesine bir şaplak indirdi, arkasını dönüp koridorun ucuna doğru koşar adım uzaklaşınca diğerleri de onu takip etti. Bu esnada, üstüne gelen güruhu görüp korkuya kapılan turuncu saçlı bir kız pencereyi açıp çığlık çığlığa bağırmaya başladı. En başta giden "Sus lan orospu," deyip bir tokat atınca, koridora düştü. Kız çığlığa devam ederken elleriyle başını ka- pattı, gelen tekmelerden en az hasarla kurtulmaya çalıştı.</p>

  <p class="heading">Behzat Ç. ve Eda yerde yatanın başına eğildiler. On sekiz yaşlarında, esmer, seyrek sakallı bir çocuktu, kulağının arkasından kan geliyordu. "Bir şeyim yok," dedi. Behzat Ç. çocuğun başını kaldırıp kulağının arkasına sıkıca bastırdı. "Şu Vahap'a bak, sargı bezi gibi bir şeyler var mıymış?" Eda Vahap'ın odasına gitti, kapıyı zorladı ama açamadı:</p>

  <p class="heading">"Kilitli!"</p>

  <p class="heading">"Ne?"</p>

  <p class="heading">"Kapı kilitli."</p>

  <p class="heading">Dışarıdan slogan sesleri geliyordu. Birkaç camın daha tuz buz olduğu duyuldu. Bahçeye baktı, on dakika önce kartoplarının uçtuğu yerde şimdi taşın bini bir paraydı. Elinden şıp şıp kan damlayan başka bir öğrenci daha gelip Behzat Ç.'nin yanına çömeldi.</p>

  <p class="heading">"Sana ne oldu?"</p>

  <p class="heading">"Elime satır geldi."</p>

  <p class="heading">Avucunun ortasında keskin bir yarık vardı.</p>

  <p class="heading">"Kafana gelmesinden iyidir."</p>

  <p class="heading">Eda diğer kapılara da baktı ama bütün hocaların kapısı kilidiydi. On tane öğrenci koşarak gelip, yerde yatanın çevresinde toplandılar. Behzat Ç. ne olduğunu tam anlayamadığından çocuğu bir kolundan tutmuş, bırakmıyordu. Biri Behzat Ç.'yi omzundan itti "Siktir lan faşist!" Biraz sendeleyip ayağa kalktı, ortalık iyice&nbsp;kalabalıklaşmıştı, kendisine küfredeni bulsa tokadı yapıştıracaktı. Kıvırcık saçlı bir kız "Kime bakıyorsun, şerefsiz!" dedi.</p>

  <p class="heading">"Defolun gidin!"</p>

  <p class="heading">"Katiller!"</p>

  <p class="heading">Başının üstünden geçen bir taş arkasındaki camı kırdı. Gelen kalabalıktan iri yarı bir tip yaralı arkadaşını sırtladı, koşar adım uzaklaştılar.</p>
</body>
</html>
