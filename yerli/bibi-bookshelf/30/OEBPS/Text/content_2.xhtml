<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Her_temas_iz_bırakır23</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading">Giriş kapısının önünde Eda'nın verdiği ıslak mendille elini siliyordu. Yüz kadar çevik kuvvet polisi, gaz maskelerini takmış içeri girmeye hazırlanıyordu. Aybars da bir köşede durmuş, suratında bilgiç bir tebessümle bekliyor, telsizle birilerine talimat veriyordu. Behzat Ç.'yi görünce, "Sen burada ne arıyorsun?" dedi.</p>

  <p class="heading">"Bilmiyorum..." Telefonu çalınca gerisini getiremedi. Ceyda arıyordu, işte o an bugünkü buluşmayı unuttuğunu hatırladı.</p>

  <p class="heading">Okulun içine arka arkaya gaz bombaları atılmaya başlandı. Atılan bombalar, camların o ana kadar kırılmayan taraflarını da tuz buz edip bahçeye düşüyordu. Ceyda soluk almadan konuşuyordu, çevresindeki gürültü nedeniyle sadece belli belirsiz bazı sözcükleri duyuyordu:</p>

  <p class="heading">"Nerdesin... Sorumsuzluk... Berna... Baba olmak... Fedakârlık... Biraz değiş..."</p>

  <p class="heading">Çevik Kuvvet amiri, polislerin önünde durup, herkesin duyabileceği bir sesle son talimatını verdi:</p>

  <p class="heading">"Giriyoruz! Cama, çerçeveye, devlet malına zarar vermek yok. Sadece işinizi yapın." Polisler kapılan kırıp içeri girdi, önlerine geleni coplayarak işlerini yaptılar. Behzat Ç. telefonu kapattı.</p>

  <p class="heading">"Amirim dikkat!"</p>

  <p class="heading">Eda Behzat Ç.'ye aniden sarılıp kenara çekti. Böylece içeriden atılan bir taşın kafasına gelmesini önledi. Eda'nın diri göğüsleri Behzat Ç.'nin vücuduna yapışmıştı. Ayrıldılar, ikisi de gülüyordu.</p>

  <p class="heading">"Kafayı yardırmadan gidelim."</p>

  <p class="heading">İyi ki okul bahçesine arabayla girmemişlerdi, yoksa bu hengâmeden arabayı çıkarmaları mümkün olmazdı.</p>

  <p class="heading">Behzat Ç. "O satirli adamı tanıyor muydun?" diye sordu.</p>

  <p class="heading">"Hangisini?"</p>

  <p class="heading">"Şişman ve gözlüklü olan. Gırtlak gırtlağa geldiğim."</p>

  <p class="heading">"Hayır."</p>

  <p class="heading">"Benim gözüm bir yerden ısırıyor."</p>

  <p class="heading">Eda'ya arabada beklemesini söyleyip hızla Yunus'un muayenehanesine girdi. Ceyda çoktan gitmişti. Onu göremeyince biraz bozulmuştu ama Yunus'un&nbsp;söyledikleriyle beyninden vuruldu:</p>

  <p class="heading">"Ne dedin, bir daha söyle!" dedi.</p>

  <p class="heading">"Önce otur istersen."</p>

  <p class="heading">"Bir daha söyle, tam anlamadım!"</p>

  <p class="heading">Yunus elindeki uyuşturucu hapları masanın önüne koydu.</p>

  <p class="heading">"Bunları Berna'nın odasında bulduk."</p>

  <p class="heading">Behzat Ç. masanın önündeki koltuğun ucuna oturdu, bir eli akımdayken, diğer elindeki hapları uzun uzun inceledi. Berna'nın adını, Ceyda altı aylık hamileyken rüyasında görmüştü. Rüyalara saygı gösterdiğinden hiç itiraz etmemişti. İlk defa on iki yıl önce kayınbabasının tavsiyesiyle buraya gelmişlerdi. Ceyda bunalımlarından, korkularından bir türlü sıyrılamıyordu. Karısıyla kızını hep burada kaybettiğini düşünürdü ve bir bakıma da doğruydu. Aklında hep aynı soru vardı: "Ne zaman başladı?" Boşandıktan bir yıl sonra Ceyda Yunusla evlenmişti.</p>

  <p class="heading">"Profesyonel yardım alması lazım. İntihar eğilimi var."</p>

  <p class="heading">"Ne!"</p>

  <p class="heading">"İntihar eğilimi var."</p>

  <p class="heading">"Saçma sapan konuşma!"</p>

  <p class="heading">"Profesyonel yardım alması lazım."</p>

  <p class="heading">Behzat Ç. hapları masaya bıraktı, başı hafif eğik, kaşları çatıktı. Saldırgan ve soru dolu gözlerle Yunus'a bakıyordu.</p>

  <p class="heading">"Yani ben Berna'ya psikoterapi yapamam, aile dışından biri olması lazım." Başını eğdi, gözünün önünden bir sıçrama halinde görüntüler geçiyordu. Bu görüntülerde Yunus'un yakasına yapışıyor, "Sen aile misin ulan!" deyip silkeliyor, alnının ortasına kafayı gömüyordu. Başını kaldırdı, derin bir nefes aldı, tuttu kendini. "Bu hapları nereden almış?"</p>

  <p class="heading">"Erkek arkadaşından."</p>

  <p class="heading">"Erkek arkadaşı mı? Erkek arkadaşı mı var?"</p>

  <p class="heading">Ellerini bacaklarının iki yanına sürttü, ne yaptığını bilmeden 216 arıyordu. "Yirmi bir yaşına geldi, bunlar doğal şeyler."</p>

  <p class="heading">"Beni niye çağırdınız?"</p>

  <p class="heading">"Haberin olsun."</p>

  <p class="heading">Behzat Ç.'nin sigortası bu söz üstüne attı, ayaklandı. "Haberin olsun ha! Haberin olsun! Şimdi mi söylüyorsun bunu!" Masanın üstünde ne varsa, Yunus'a atıyordu.</p>

  <p class="heading">"Sakin ol, sakin ol!"</p>

  <p class="heading">Son olarak koca bir ajandayı fırlattı.</p>

  <p class="heading">"İçimden de ona kadar sayayım mı?" Bu yöntemi hizmet İçi eğitim nedeniyle girdiği psikoloji seminerinden hatırlıyordu. Kalemlik Yunus'un kafasında patladı. "Sakin ol dostum, sakin ol!"</p>

  <p class="heading">"Ne dostu lan puşt!"</p>

  <p class="heading">Silahını çıkardı, Polis Vazife ve Salahiyet Kanunu'na aldırmadan emniyetini açıp, kurşun sürdü. Yunus'un rengi atmıştı.</p>

  <p class="heading">"Dur, ne yapıyorsun!"</p>

  <p class="heading">Silahı Yunus'un kafasına dayadı. Odaya giren sekreter bir çığlık attı, ardından koşarak uzaklaştı.</p>

  <p class="heading">"Berna'nın kılma zarar gelirse, seni vururum."</p>

  <p class="heading">Yunus kekeliyordu.</p>

  <p class="heading">"Anladın mı lan?"</p>

  <p class="heading">"Anladım."</p>

  <p class="heading">"Güzel."</p>

  <p class="heading">Hapları cebine koyup hızla çıktı. Sekreter telefona yapışmıştı.</p>

  <p class="heading">"Polisi mi arıyorsun?" Telefonun ahizesini sekreterin elinden aldı. "Ben yardımcı olayım." Sekreter korkudan büyümüş gözbebekleriyle tatlı bir kızdı. Bekleme odasındaki iç açıcı tablolara baktı, biraz sakinleşmişti. Aklına bir şey gelince hızla Yunus'un yanına döndü. Sekreter bir çığlık daha attı. Yunus'un yüzü hâlâ sapsarıydı.</p>

  <p class="heading">"Erkek arkadaşı kim?"</p>

  <p class="heading">"Alp diye bir çocuk. Aynı okuldalar."</p>

  <p class="heading">"Bu işleri yaptığını nereden biliyorsun?"</p>

  <p class="heading">"Berna söyledi."</p>

  <p class="heading">"Berna mı? Onun haberi var mı hapları bulduğunuzdan?"</p>

  <p class="heading">"Var. Biz her şeyi konuşuruz."</p>

  <p class="heading">Arabaya döndüğünde Eda ondaki değişikliği fark etti ama durumun nazikliğini bildiğinden bir şey sormadı.</p>

  <p class="heading">"Sen kullan," dedi. "Kafam biraz karışık."</p>

  <p class="heading">Yer değiştirdiler. Cep telefonundan Berna'yı aradı, yirmi sefer çaldı ama açan olmadı.</p>

  <p class="heading">Ertesi gün Cinayet Bürosu'nda oturmuş, iki röntgencinin çektiği bar&nbsp;görüntülerini seyrediyorlardı. En uzunu iki dakikalık üç ayrı kayıt vardı. Görüntüleri iki sefer seyrettikten sonra VCD'yi kapattılar. Harun elindeki deftere vurdu. "Peh! Şu cümleye bakın." Betül'ün Gecelik'in den bir cümleyi yüksek sesle okudu: "Erkekler hangi statüden olurlarsa olsunlar, biraz rahat, kendi halinde bir kız gördükleri zaman, hemen sikmek istiyorlar." Odadaki erkekler güldü. Bir yandan da göz ucuyla Eda'ya bakıp, onun tepkisini merak ediyorlardı. Eda bu cümleden sonra beklenildiği gibi kızarmadı. Zaten bekledikleri gibi bir kız olsa, Cinayet Masasındaki bunca kıllı erkeğin arasında ne işi olurdu. "Açık sözlüymüş," deyince bütün bakışlar ona döndü. Behzat Ç., Eda'nın altta kalmayan, bıçkın tavırlarını her seferinde içten içe tebrik ediyordu. Eda Harun'un elinden defteri alıp "Bir de şu cümleye bakın," dedi. "Kişinin Seks Shop'ta Osmanlıca hocasıyla karşılaşması tuhaf bir deneyim."</p>

  <p class="heading">"Seks Shop'a da mı gidiyormuş bu kız?"</p>

  <p class="heading">Eda "Evet," dedi. "Masasının üstünde de pornoyla ilgili kitaplar varmış. Şimdi sorulması gereken iki soru var. Birincisi, bu kız seks shopta ne arıyor? İkincisi orada karşılaştığı hoca kim? Gerçi ikincisinin cevabını biliyoruz."</p>

  <p class="heading">Harun "Kimmiş ben bilmiyorum," dedi. Biraz düşündü:</p>

  <p class="heading">"Vahap Hoca demeyin."</p>

  <p class="heading">"Günaydın."</p>

  <p class="heading">"Alalım o zaman hocayı."</p>

  <p class="heading">Behzat Ç. "Biraz daha bekleyelim," dedi. "Adam ne ayakmış iyice anlayalım. Bir de burası hangi seks shop, onu da bilmek lazım. Benim garibime giden, bu kızın porno merakı. Bunun arkasında ne var? Kime soracağız bunu?" Aklına Haylaz dergisindeki çıplak ve parçalanmış vücut fotoğrafları geldiğinden, belki de en doğrusu Bahar'a sormak diye düşünüyordu. Madem araları o kadar iyiymiş, bu konuyu da konuşmuşlardır. Bahar'ı düşününce kalbi bir iki tempo daha hızlı atmaya başladı. Oysa bugün düşünceliydi, odadaki gülmelere bile isteksizce katılıyordu.</p>

  <p class="heading">Harun "Bence Migros güzeline soralım. Nasılsa bugün konuşacağız," dedi. Babası ve Tahsin devreye girip Ayşen'i çıkardıklarından beri ona bu ismi takmışlardı. "Özellikle kaldıkları yurdu çok merak ediyorum." Harun'un merakının haklı sebepleri vardı, kızların kaldıkları yurdun adı, İdeal Kız Öğrenci Yurdu'ydu. Odadaki erkekler bir daha topluca güldü.</p>

  <p class="heading">Cevdet hızla odaya dalıp boş bir sandalyeyi devirdi. Elindeki fotoğrafı uzattı. Behzat Ç. VCD'nin play tuşuna basıp, ekrana yaklaştı. Az önce seyrettikleri görüntülere tekrar bakıyordu. "Bakalım, fotoğrafta iyi çıkmış mı?" Diğer polisler de ekrana yaklaştı. Harun fotoğrafa bakıp "Gözüm bu adamı bir yerden ısırıyor," deyince bütün bakışlar ona döndü.</p>

  <p class="heading">"Nereden?"</p>

  <p class="heading">"Bilmiyorum."</p>

  <p class="heading">Behzat Ç. görüntüleri yeniden oynattı, koca barda otuz kişi vardı. "Bu bar niye bu kadar boş?"</p>

  <p class="heading">"Çünkü tam yılbaşının ertesi."</p>

  <p class="heading">İlk görüntüde Betül kendinden geçmişçesine dans ediyordu.</p>

  <p class="heading">Harun "Güzel dans ediyor. Stili var. Ne kadar alkol aldı acaba?" dedi.</p>

  <p class="heading">"Otopside ortaya çıkar."</p>

  <p class="heading">Kamera el değiştirdi. Görüntü bir an bulandı, ardından tekrar piste döndü. Behzat Ç. bir iki kare geri aldı, kamera tam el değiştirdiği an biraz çapraz da olsa bar gözüküyordu. Kumandayı Harun'a verip "Tam o anda durdursana," dedi. Harun denileni yaptı.</p>

  <p class="heading">"Bu barda oturan çizmeli adam kim?"</p>

  <p class="heading">Behzat Ç. odadan ses gelmeyince kendi sorusunu yanıtladı: "Yavuz. Tabii o gece başka bu tarz çizme giyen yoksa. Bir de bu kadar iri yan olması lazım. Bu görüntünün saati belli mi?"</p>

  <p class="heading">"Gece on ikiden önce. Bir de tam biri çeyrek geçe çekilmiş bir görüntü var. Yanlışlıkla çekmişler, barda oturan adamların sırtı gözüküyor, bir de arka tarafa açılan koridor, Oradaki adam da Yavuz herhalde, ama yanına biri gelmiş."</p>

  <p class="heading">"Yavuz niye diğerlerinin masasında değil de barda oturuyor."</p>

  <p class="heading">"Çünkü bu barda masa yok. Rock bar burası, içkini ayakta içip dans&nbsp;edeceksin."</p>

  <p class="heading">Behzat Ç. başını iki yana sallayıp "Gençleri anlamak zor," dedi. Gençlerin eğlenme biçiminden mi bahsediyor, yoksa ' genel bir hayıflanmayı mı dile getiriyor pek anlaşılamadı. Eli alnında bir süre düşünceli durdu, onun neden yazıklandığını az&nbsp;çok tahmin eden tek kişi Eda'ydı, "Amirim iyi misiniz?" dedi. En nefret ettiği soruydu: "Saçma sapan konuşma, diğer görüntüye geçelim."</p>

  <p class="heading">İkinci görüntünün odağında, barda dans eden başka bir kız vardı. Kamera mini etekli kızın bacaklarına zum yaptı.</p>

  <p class="heading">"Adamlar da tam rontçuymuş ha!" Odadaki kıllı polislerden "Hi ho hahaha!" gibi sesler çıktı. Görüntünün arka fonunda bir adam Betül'e yaklaştı.</p>

  <p class="heading">"İşte burada dur!"</p>

  <p class="heading">Cevdet'in getirdiği fotoğrafı ekranın yanma koydu: "Bakın bakalım, benziyor mu?"</p>

  <p class="heading">"Daha yakışıklı çıkmış."</p>

  <p class="heading">"Tabii, bayağı oynamışlar fotoğrafla. Bu adam o gece bekleyenler arasında yoktu değil mi?"</p>

  <p class="heading">Harun o akşam aldıkları kimliklerin fotokopilerine baktı.</p>

  <p class="heading">"Hayır."</p>

  <p class="heading">"Tabii kaçırmadıysanız."</p>

  <p class="heading">Betül'e yaklaşan adam onun kulağına bir şeyler fısıldayınca, Betül onun yanından ayrıldı. Görüntünün sonuna doğru kamera döndü, ekranda barın ışıklan nedeniyle bulanık görüntüler belirdi.</p>

  <p class="heading">"Şurada dur."</p>

  <p class="heading">"Nerede?"</p>

  <p class="heading">"Terasa çıkışın gözüktüğü yerde. Aykut değil mi şu? Erkek arkadaşıyım diyen."&nbsp;</p>

  <p class="heading">"Evet."</p>

  <p class="heading">"Yanındaki kim?"</p>

  <p class="heading">"Ayşen galiba. Kulağına eğilmiş bir şeyler fısıldıyor."</p>

  <p class="heading">"Fısıldama değildir, o gürültüde ancak bağırıyordur duysun diye."</p>

  <p class="heading">Behzat Ç. barın krokisine bakıyordu:</p>

  <p class="heading">"Şu terasın çıkış kapısı değil mi?" diye sordu. "Tam orada dur."</p>

  <p class="heading">"Evet."</p>

  <p class="heading">"Sizce açık mı?"</p>

  <p class="heading">Altı polis ekrana kafalarını sokacakmış gibi yaklaştı.</p>

  <p class="heading">"Buradan belli olmaz."</p>

  <p class="heading">Kamera biraz daha döndü, Betül'le adamın konuştuğu yere geldi, adam yoktu. "Bu görüntünün saati belli mi?"</p>

  <p class="heading">"Bire doğru."</p>

  <p class="heading">"Deminki adam nerede?"</p>

  <p class="heading">"Yok. Betül'den sonra o da gitmiş."</p>

  <p class="heading">Behzat Ç., fotoğrafı Harun'un önüne fırlatıp koltuğa yaslandı. Ellerini başının arkasında kavuşturmuş, tavandaki izlerden oluşturduğu futbol sahasına bakıyordu; "Tamam beyler," dedi. "Santranın yarısını geçtik. Şimdi şu adamı bulun."</p>

  <p class="heading">"Nerede?"</p>

  <p class="heading">"Örgütün kayıtlarına bakın. Bir de Betül'ün 'Terastayım bekliyorum,' diye mesaj çektiği numaranın sahibine bakın. Bulamazsanız o gece barda olanlara baştan danışın. Daha da bulamazsanız Google'a bakın. Evet gidiyoruz, kız yurduna gelmek isteyenler."</p>

  <p class="heading">Polislerin hepsi birden atıldı. Behzat Ç. "Oturun Beyler!" dedi. "Hadi Eda gidiyoruz." Tam odadan çıkacakken döndü: "Özcan'ı daha alamadılar mı?" Harun, kızlar yurduna gelemediği için biraz küskündü "Bilmiyorum," dedi. "Hayalet bütün örgütü çökertmeye çalışıyor herhalde. Nasıl takipse bu!"</p>

  <p class="heading">Dört ay öncesine kadar Betül ve Ayşen'in beraber kaldığı kız yurdu Necatibey Caddesi'ndeydi. Behzat Ç. arabayı, oteli andıran yurdun önündeki kaldırıma çekti. Yakınlardaki marketten çıkıp, karlı buzlu kaldırımda, ellerindeki torbalarla penguenler gibi yürüyen insan kalabalığına baktı. Bir adam elindeki poşetlerle kayıp sekiz çizdi. "Şurada ikili tuvalet kâğıdı var mıdır?"</p>

  <p class="heading">Eda "Bilmiyorum," dedi. Behzat Ç.'nin evinin yakınındaki süpermarkette en küçük tuvalet kâğıdı otuz ikiliydi, fiyat performans açısından uygun da olsa, tek başına yaşayan bir adamın eve otuz ikili tuvalet kağıdıyla gelmesi hüzün vericiydi. "Silahın balistik raporu gelmedi mi daha?"</p>

  <p class="heading">"Hayır."</p>

  <p class="heading">"Niye bu kadar gecikti?"</p>

  <p class="heading">"Gecikmedi ki, normal süreç böyle." Eda işin içinde iş olduğunu biliyorum der gibi bakıyordu, en sonunda biraz çekinerek de olsa "Savcı size ne dedi?" diye sordu. Uzun süredir bu soruyu sormaya çalışıyor ama fırsat bulamıyordu.</p>

  <p class="heading">"Demek ki Harun'un ağzında bakla ıslanmıyor."</p>

  <p class="heading">Eda yaptığı gafı anladığından, susup önüne baktı.</p>

  <p class="heading">Behzat Ç. "Birileri bu işle fazla uğraşmayın gibilerden bir Uf çıtlatmış savcıya," dedi. "Savcı da yeni mezun ya, siz kimsiniz devletin savcısına kafa tutuyorsunuz diye çıkışmış hemen. Ama paranoya yapılacak bir şey yok."</p>

  <p class="heading">İdeal Kız Öğrenci Yurdu'nda gerçekten ideal kızlar kalıyordu. Özel yurt olduğundan ortalık biraz daha derli topluydu ama koridorlar her yurtta olduğu kadar kasvet vericiydi. Bu kasvetli havayı askerî yatakhaneden hatırlıyordu. Yurt müdiresi göbeği iki karış önde, geveze bir kadındı. Telefonla çağırdığı Ayşen gelene kadar yurdu ve öğrencileri övüp durdu. En sonunda Ayşen kapıyı vurup girdi, polisleri görünce yine rengi attı.</p>

  <p class="heading">Behzat Ç. müdireye bakıp, "Mümkünse Ayşen'le yalnız görüşelim," deyince müdire ayağa kalktı: "Tabii." Polislerle Ayşen'i yandaki odaya alıp, kapıyı kapattı. "Telaşlanacak bir şey yok, formalite icabı bir iki soru soracağız."</p>

  <p class="heading">Behzat Ç. kızın bayılmasını istemiyordu.</p>

  <p class="heading">"O geceyi bir daha anlatır mısın? Betül'ü son gören kişi sen olduğun için önemli."</p>

  <p class="heading">"Biraz hava almak istiyorum deyip terasa çıktı."</p>

  <p class="heading">"Saat kaçtı?"</p>

  <p class="heading">"Tam olarak bilmiyorum. Bire geliyordu. Bir süre sonra merak ettim, yanma gittim, terasın demirlerine yaslanmış aşağıya bakıyordu."</p>

  <p class="heading">"Terasta başka kimse var mıydı?"</p>

  <p class="heading">"Geçen sefer de söyledim. Yoktu."</p>

  <p class="heading">"Elimizdeki video kayıtları öyle demiyor."</p>

  <p class="heading">"Video mu?"</p>

  <p class="heading">Ayşen aşırı bir tepki vermişti. Behzat Ç. bu fırsatı değerlendirdi:</p>

  <p class="heading">Bizden saklamana gerek yok. Betül'ün sevgilisini elinden aldığını biliyoruz." Eda çaktırmadan, gerçekten biliyor muyuz der gibi baktı. Behzat Ç. boş atıp dolu tutmuştu. Ayşen yine ağlıyordu.</p>

  <p class="heading">"Aykut'la bir olup Betül'ü aşağıya attığınızı düşünüyorum."</p>

  <p class="heading">Ayşen "Hayır, hayır, hayır..." diye bir çıkış yaptı.</p>

  <p class="heading">"Doğru değil mi?"</p>

  <p class="heading">"Doğru, Aykut'la bir ilişkimiz oldu. Ama Betül en yakın arkadaşımdı, niye aşağıya atayım."</p>

  <p class="heading">"Bilmiyorum, onu da sen söyleyeceksin."</p>

  <p class="heading">Eda cebinden çıkardığı kâğıt mendili Ayşen'e verdi. Odanın içinde, işlek caddenin gürültüleri duyuluyordu. Behzat Ç. elindeki telsizi Ayşen'e doğru sallarken "Kes artık ağlamayı," dedi. Telsizin anteni bir işaret parmağını andırıyordu. "Yeter lan! Kimin eli kimin cebinde belli değil, siz ne biçim arkadaşsınız."</p>

  <p class="heading">Odadan çıkmaya hazırlanırken Eda'ya döndü: "Al bu kızı gidiyoruz."</p>

  <p class="heading">Ayşen "Durun," deyince Behzat Ç. döndü.</p>

  <p class="heading">"Tamam ağlamıyorum. Sorun anlatayım. Benim sakladığım bir şey yok. Zaten Betül de biliyordu bu ilişkiyi. Ben gidip söyledim tabii. Sonradan çok pişman oldum. Çocukça bir şeydi. Betül affetti zaten, böyle şeyleri fazla önemsemezdi."</p>

  <p class="heading">Behzat Ç. cebindeki fotoğrafı çıkardı: "Bu adamı tanıyor musun?"</p>

  <p class="heading">Ayşen uzun uzadıya baktı fotoğrafa. "Hayır, ama gözüm bir yerden ısırıyor."&nbsp;</p>

  <p class="heading">"Nereden?"</p>

  <p class="heading">"Okuldan olabilir. Sizi yanıltmak istemem, hafızam pek iyi değildir."</p>

  <p class="heading">"O gece gördün mü bu adamı?"</p>

  <p class="heading">Ayşen birden hatırlamış gibi "Ha, evet!" dedi. "Bir ara Betül'le konuşuyordu. Sonra bardan hızla çıkıp gitti."</p>

  <p class="heading">"Saat kaçtı?"</p>

  <p class="heading">"Hatırlamıyorum."</p>

  <p class="heading">"Sağ ol! Çok yardımcı oldun. Zaten biliyoruz bunları. Bu adam kim, o lazım bize."</p>

  <p class="heading">"Bilmiyorum."</p>

  <p class="heading">"Sen ne biçim yakın arkadaşsın. Hiçbir şeyden haberin yok."</p>

  <p class="heading">"Her zaman konuştuğu adamlardan biri zannettim."</p>

  <p class="heading">"Kimmiş bu her zaman konuştuğu adamlar?"</p>

  <p class="heading">"Solcular işte, onlarla ilişkisi vardı."</p>

  <p class="heading">"Sen tanımıyor musun onları?"</p>

  <p class="heading">"Hayır, ne işim olacak. Betül zaten değişik gruplardan arkadaşlarını birbiriyle konuşturmazdı."</p>

  <p class="heading">"Aynı okulun içindesiniz, küçücük bina, nasıl tanımıyorsun?"</p>

  <p class="heading">"Yani sima olarak tanırım bir kısmını, ama muhabbet etmem. Zaten kavga edenler yüz tane serseri, onların yüzünden bütün okulun adı çıkıyor. Her hafta bir olay."</p>

  <p class="heading">Behzat Ç. odada aşağı yukarı gidip geliyordu, durup Ayşen'e baktı.</p>

  <p class="heading">"Senin ifadene göre, terasa çıktığında Betül'ün yanında kimse yoktu. İkinci sefer çıktığında da Betül orada yoktu, yani aşağıya atlamıştı."</p>

  <p class="heading">"Evet."</p>

  <p class="heading">"Niye ikinci sefer terasa çıktın?"</p>

  <p class="heading">"Çünkü üzgün görünüyordu. Sen gir içeri, ben de birazdan geliyorum dedi. On dakika geçmesine rağmen gelmeyince merak ettim."</p>

  <p class="heading">"Tam olarak ne konuştunuz?"</p>

  <p class="heading">"Üşümüyor musun?' diye sordum. 'Hayır,' dedi. 'Sen gir içeri, ben de birazdan geliyorum.' Bu kadar."</p>

  <p class="heading">Ayşen tırnağının kenarındaki derileri yoluyordu. Behzat Ç. soğuktan çatlayan dudaklarını ısırıp açık perdeden dışarıya baktı. Mesai bitimi olduğundan cadde kalabalıklaşmış, çizgiler silikleşmiş, ortalık kararmaya başlamıştı. Birazdan sokaklarda kimse kalmazdı.</p>

  <p class="heading">"Yurtdışında bir dostu var diye niye yalan söyledin bize."</p>

  <p class="heading">"Hayır, yalan söylemedim. Öyle biri var."</p>

  <p class="heading">"Araştırdık, yokmuş."</p>

  <p class="heading">"İyi araştırın, ben eminim bundan, bana kaç sefer söyledi bunu. Betül içine kapanık biriydi. Öyle her şeyini anlatmazdı. İşte o adam hariç. İlk sene hep ziyaretine gitti."</p>

  <p class="heading">"Ne ziyareti?"</p>

  <p class="heading">"Adam hapisteydi, ona gidiyordu her hafta, görüşe. Sonra hapisten çıkınca adam yurtdışına kaçtı, ben hiç görmedim."</p>

  <p class="heading">Gökhan konusunda yaptığı blöf de işe yaramamıştı. Ayşen, zaten bilinen şeyleri tekrarlayıp duruyordu. Behzat Ç. yeni bir şey öğrenememesinin nedeninin doğru sorulan sormamak olduğu yönündeki inancını kaybedince sustu. "Tamam," dedi. "Şimdilik bu kadar ama gözümüzün önünde ol. Bir daha da babanı arayıp bizi şikâyet etme, koca kızsın!"</p>

  <p class="heading">"Ben şikâyet etmedim ki, arayıp durumu anlattım sadece."</p>

  <p class="heading">Behzat Ç. odanın kapısını açınca yurt müdiresi neredeyse içeri düşüyordu. Kadına ters ters bakıp, kollarını iki yana açtı. Ayşen odasına gitti. Müdireyle beraber koridorda yürümeye başladılar: "Bana soracağınız bir şey var mı komiserim?" diyen müdirenin tipinden kıllanmıştı. "Betül yurda ne zaman geldi?" diye sordu.</p>

  <p class="heading">"İki yıl önce. Burslu olarak. Orhan Bey'in referansıyla."</p>

  <p class="heading">"Orhan Bey?"</p>

  <p class="heading">"Vakfımızın kurucusu."</p>

  <p class="heading">Yurdun girişinde resepsiyonu andıran bir bölüm vardı, içerisi iyi ısıtılmıştı, Behzat Ç. elini deske yaslamış, susmak bilmeyen müdireyi dinliyordu. Müdirenin boynu öyle kalındı ki assan beş dakikadan önce ölmezdi. Gıdığındaki terleri 102 silerken "Her başvuranı yurda almayız," dedi. "Bizim yurda girmek için maddi durumu iyi olmak yetmez, derslerde de başarılı olmak gerekir. Yüzde otuz da burs&nbsp;kontenjanımız var, çok başarılı olan öğrencilerden para almıyoruz. Betül'ü de bu kontenjandan aldık. Ama işte siyasi olaylara karışınca çıkışım verdik. Orhan Bey böyle şeylerde çok titizdir."</p>

  <p class="heading">El sıkıştılar. Mesleki bir sezgiyle kadının bu kapılara kadar refakat eden aşın ilgisinden işkillenmişti biraz.</p>

  <p class="heading">"Betül'ü kızımız gibi severdik, çok üzüldük. Soracağınız bir şey olursa, beni her zaman arayabilirsiniz. Merak ettiğiniz başka bir şey var mı?"</p>

  <p class="heading">"Bu yurdun adı niye İdeal, onu merak ediyorum."</p>

  <p class="heading">"Evet, sık sorulan bir soru. Orhan Bey, hayırsever bir işadamıdır. Kendini eğitim sektörüne adamış, bu konuda gecesini gündüzüne katmış, çok idealist biridir, o yüzden de bu lâkapla anılır. Aynı zamanda Eğitim Neferleri adlı bir vakfın da kurucusudur. Bu yurdun çalışmaları sürerken ben o vakıfta çalışıyordum. Derken bina bitirildi, yurdun isminin ne olacağı tartışılıyordu. Tabii önce Orhan Bey'in ismini verelim dedik, ama çok alçakgönüllü olduğundan kabul etmedi. Bunun üzerine ben İdeal Kız Öğrenci Yurdu olsun dedim, hem sizin lâkabınızı çağrıştırır, hem de yur-dumuzun ne kadar ideal bir yer olduğunu vurgular. Yani aklınıza yanlış bir şey gelmesin."</p>

  <p class="heading">Müdire, ne düşündüğünüzü anladım bakışıyla ve yüzüne yayılmış bulaşık bir tebessümle; "İşte böyle," diyerek bağladı sözlerini. Behzat Ç. kadın susmuşken kendini dışarı atmanın yerinde olacağını düşündü. Kapıdan çıkarken Eda'ya yol verdi. Müdirenin Eda'yı çaktırmadan boylu boyunca süzdüğünü gördü. Bir kadının diğerini erkek gözüyle süzdüğü, hemcinslerini rakibi olarak görenlere özgü, sevimsiz bir bakıştı bu. "Acaba, Betül'e de böyle mi bakıyordu?" diye sordu kendi kendine. Motoru çalıştırıp geri vitese taktı. Eda, gözlerinin üstüne düşen saçlarını geri attı: "Buraya gelmeden önce devlet yurdunda kalıyormuş."</p>

  <p class="heading">Sol eliyle direksiyonu tutarken sağ kolunu Eda'nın oturduğu koltuğun başlığına yaslayıp arkayı kontrol etti: "Bunu biliyorduk zaten."</p>

  <p class="heading">"Sağ serbest."</p>

  <p class="heading">Arabayı yola çıkardı. Cep telefonu çalınca, belki Berna'dır diye heyecanlandı ama arayan Hayalet'ti. "Nerdesin yahu?" diye sordu ona. "Bütün örgütü mü takip ediyorsun?"</p>

  <p class="heading">"Benim de peşimde birileri var."</p>

  <p class="heading">"Ne dedin, ne dedin!"</p>

  <p class="heading">Arabanın içinde Eda'nın sesi çınladı: "Amirim dikkat!"</p>

  <p class="heading">Behzat Ç. frenlere asıldı, az kalsın önündeki süpermarket kamyonuna çarpıyordu.</p>

  <p class="heading">Ertesi sabah daha ortalık aydınlanmamışken, alacakaranlığın içinde parlayan polis minibüsünün ışıklarını görünce doğru yere geldiğini anladı. Keçiören'de bir zemin katıydı, kapının girişindeki polislere selam verip geçti. Küf kokan, rutubetli bir evdi. Harun bir karış yüzüyle, konuşmadan yatak odasını işaret etti. Akbaba yatak odasının girişinde durmuş, içeri bakıyordu. Behzat Ç.'yi görünce kenara çekildi. Koridordan gelen loş ışık, kalın bir iple yatak odasının tavanına asılmış bir kızın çıplak cesedini aydınlatıyordu. En fazla on üç on dört yaşlarındaydı, bacaklarının arasından kan sızıyordu.</p>

  <p class="heading">Akbaba "Tecavüz," dedi. "Vajinasından kan gelmiş. Yatağın üzerinde de idrar var."</p>

  <p class="heading">Yatağa baktı, bir hayli ıslaktı: "Niye bu kadar ıslak?"</p>

  <p class="heading">"Muhtemelen uyandıktan hemen sonra öldürülmüş."</p>

  <p class="heading">"Tecavüzden önce mi?"</p>

  <p class="heading">"Olabilir. Öldürmüş, tecavüz etmiş, asmış."</p>

  <p class="heading">Yatağın üstünde buruşturulmuş üç beş banknot vardı. Biraz daha dikkatli bakınca bol sıfırları görüp, bu banknotların tedavülden kalkmış olduğunu anladı. "Bu paralar ne?"</p>

  <p class="heading">"Bilmiyorum. Biz geldiğimizde yatağın üstündeydi."</p>

  <p class="heading">Yakınlardaki cami hoparlöründen boğuk sesli bir müezzinin okumaya başladığı sabah ezanı duyuldu. Aynı anda! sokak köpekleri de hep bir ağızdan havlamaya, tedirgince ulumaya başladılar. Alnının ortasında bir sancı duydu, sağ eliyle yuvarlaklar çizerek sancıyan yeri ovdu. Kalın ip, ampulün yanındaki demir çengele bağlıydı. Tavanın pürüzlü yapısı, üstünde büyüyüp küçülen gölgelerle binlerce; hayali şekil oluşturmaya müsaitti. Evin içinde yankılanan] ezan ve köpek seslerine bir adamın haykırışları da eşlik etmeye başlamıştı. Uykusuz olduğundan evi istila eden bütün sesler kafasının içinde karışıyor, bir uğultu sarmalı halinde yükseliyordu. "Hayyaaalles Salaaaaaaaah... Huuuuğğğğğğ! Hov! Kızımı indirin oradan!</p>

  <p class="heading">Huuuuğğğğğğ! Hov! İndirin! Hayyaaaalel Felaaaaaaaaah..." Harun bütün iri yanlığına rağmen, kızın babasını zar zor dışarı çıkarabildi. O arada Sıtkı, Olay Yeri&nbsp;inceleme'den iki memurla içeri giriyordu.</p>

  <p class="heading">"Neredesiniz yahu!"</p>

  <p class="heading">Sesi çok ölçüsüz çıkmıştı. Sıtkı'nın yüzü asıldı, yatak odasına girdi, içinde her türlü ıvır zıvırın olduğu koca çantasını açmaya başladı.</p>

  <p class="heading">"Önce şu kızı indirin!"</p>

  <p class="heading">Ağzında bir 216 vardı ama çakmak bir türlü yanmıyordu. Evden çıkıp, kapının önündeki merdivenlere oturdu. Kızın babası, kollarına girmiş iki polise rağmen kendini apartmanın önünde yerden yere vuruyor, adamın çevresinde sabah ezanına yetişmeye çalışan meraklı bir ihtiyar kalabalığı birikiyordu. Uykusu hafif olan bir iki komşu pencerelere çıkıp, birbirlerine "Ne olmuş, ne olmuş!" diye sordular. Behzat Ç.&nbsp;"Elinizin körü olmuş," dedi içinden. "Cinayet, tecavüz. Canavarca hisle ve eziyet çektirerek!" Otomatlar sönünce bir süre karanlıkta kaldı, boğazlı kazağının yakasını sağa sola çekiştirdi, merdivenler buzhane gibi olmasına rağmen terliyordu.</p>

  <p class="heading">Yakınlardaki caminin müezzinine uzaklardan bir iki müezzin daha eklenmiş, birinin bıraktığı yerden diğeri başlayarak sabah ezanını korkutucu bir kanona&nbsp;dönüştürmüşlerdi. Çakmağı birkaç sefer daha denedi, yanmadığını görünce var gücüyle karşıdaki duvara fırlattı. Patlayan çakmağın parçalan sağa sola dağılmıştı. Bir el omzuna dokununca irkildi. Hayalet'ti, onun uzattığı yanan sigarayı dudaklarına götürdü. Nikotini alınca biraz kendine geldi.</p>

  <p class="heading">Hayalet "Üst kattaki adamı alalım," dedi.</p>

  <p class="heading">"Neden?"</p>

  <p class="heading">"Oğlu ortada yok."</p>

  <p class="heading">Binanın önünde biriken kalabalığa baktı.</p>

  <p class="heading">"Tamam, adamı arkadaki çıkıştan alın. Bir ekip daha gelsin. İhbarı yapan kim?"</p>

  <p class="heading">"Karşı apartmandaki ihtiyar kadın. Kömürlükten atlayan birini görüp 155'i aramış. Hırsız var diye arıyor, işte manzara bu."</p>

  <p class="heading">"Aspirinin var mı?"</p>

  <p class="heading">"Yok. Sıtkı'da vardır."</p>

  <p class="heading">Hayalet evin içine yönelince "Dur," dedi. "Ben isterim sonra." Biraz sesini alçalttı: "Seni takip edenler kimdi?"</p>

  <p class="heading">"Tanımıyorum, zaten en çok bu gücüme gidiyor."</p>

  <p class="heading">"Kuyruk kuyruğa olayı mi?"</p>

  <p class="heading">"Evet. Profesyonel işi. Üç dört kişi çalışıyorlar."</p>

  <p class="heading">"Hemen fark ettin mi?"</p>

  <p class="heading">Hayalet elini şöyle bir sallayıp uzmanlık alanına toz kondurmadı. Behzat Ç. aklındaki soruyu sormakta tereddüt ediyordu. Hayalet sanki onun aklından geçenleri tahmin etmiş gibi "Bizim teşkilattan olduğunu zannetmiyorum," dedi. "Ama bu çakallar yeni..."</p>

  <p class="heading">"Yani?"</p>

  <p class="heading">"Her şey olabilir."</p>

  <p class="heading">"Peki, neden seni takip ediyorlar?"</p>

  <p class="heading">"Bir bilsem."</p>

  <p class="heading">Bir süre konuşacak bir şey kalmamış gibi bakıştılar. Sessizliği Hayalet bozdu: "Özcan'ı alırız, sorun değil. Ama sonra ne olur bilemem."</p>

  <p class="heading">"Biraz bekleyelim. Öbür eleman da örgüttenmiş zaten."</p>

  <p class="heading">"Hangisi?"</p>

  <p class="heading">"Barda Betül'e yanaşan adam. Adı Muhsin Süvari, dün kaydı geldi."</p>

  <p class="heading">"Ne işi varmış Betül'le."</p>

  <p class="heading">"Bilmiyorum." Betül "Terastayım, bekliyorum," diye mesaj çekmiş buna. Bu da gelmiş, barda Betül'ün kulağına bir şey söylüyor görüntülere göre. Sonra beraber terasa çıkıyorlar herhalde. Silahın kaydı geldiğinde belki anlaşılabilir."</p>

  <p class="heading">Behzat Ç. ayağa kalktı, sokak kapısının önüne geldi. Ceketinin cebinden Muhsin Süvari'nin fotoğrafını çıkarıp uzattı. Hayalet bir şey söylemeden aldı. "Bununla birlikte bir iş daha var," dedi.</p>

  <p class="heading">"Oh iyi valla!"</p>

  <p class="heading">"Dur, önemli. Vahap Hoca'nın hangi seks shopa gittiğini bul."</p>

  <p class="heading">"Ankara'da kaç seks shop var biliyor musun?"</p>

  <p class="heading">"Bilmiyorum. Sen bilmiyor musun?"</p>

  <p class="heading">"Biliyorum. O yüzden sordum."</p>

  <p class="heading">Behzat Ç. kapının kenarındaki izlere baktı.</p>

  <p class="heading">"Eve zorla mı girilmiş?"</p>

  <p class="heading">"Hayır, cesedi görünce Harun kırdı."</p>

  <p class="heading">"İyi halt yemiş."</p>

  <p class="heading">Sigarayı ayağının altında ezdi: "Cesedi nasıl gördünüz?"</p>

  <p class="heading">"Yatak odasının penceresi kömürlüğe bakıyor, perde açıktı."</p>

  <p class="heading">"Tamam, sen çık. Yukarıdaki elemanı biz alırız."</p>

  <p class="heading">Hayalet apartmanın çıkışına doğru süzüldü. Behzat Ç.&nbsp;"Dikkatli ol," deyince dönüp gülümsedi.</p>

  <p class="heading">Yere indirilen kıza bakıyordu. Yeni dolgunlaşmaya başlayan göğüsleriyle, biçimini tam bulamamış, ne çocuk ne kadın, arasında bir bedendi. "Aspirinin var mı?" Kızın tırnağını kesip poşete koyan Sıtkı, bir süre çantasının dibini karıştırdı, çıkardığı aspirini uzattı: "Su yok. Mutfaktan al."</p>

  <p class="heading">Aspirini ağzında bıraktığı acı tada aldırmadan çiğnedi. Kızın boynunda morluklar vardı, kıvırcık saçları kulaklarının üstüne düşmüştü.</p>

  <p class="heading">Sıtkı "Bugün barut gibisin," dedi.</p>

  <p class="heading">"Kusura bakma. Silahın balistik raporu çıkmadı mı daha?"</p>

  <p class="heading">"Pazartesi çıkacakmış, Recep öyle dedi."</p>

  <p class="heading">"Otopsi raporu?"</p>

  <p class="heading">"O da pazartesi çıkar herhalde."</p>

  <p class="heading">"Yapma be, daha üç gün var."</p>

  <p class="heading">"Mektuptaki yazıyı incelemişler."</p>

  <p class="heading">"Sonuç."</p>

  <p class="heading">"Betül'e ait. Yüzde doksan dokuz nokta dokuz. Niye şaşırdın?"</p>

  <p class="heading">"Başkasının yazdığı ihtimali üzerinde duruyorduk."</p>

  <p class="heading">Sıtkı yatağa yaklaştı, "Kendisi yazmış. Sonra da intihar etmiş herhalde," dedi. Yatağın üstündeki parayı cımbızla alıp, plastik poşetin içine koydu: "Artık önümüzdeki cinayetlere bakacağız."</p>

  <p class="heading">"Neden tedavülden kalkmış paraları bırakmış yatağın üstüne?"</p>

  <p class="heading">"Bilmiyorum."</p>

  <p class="heading">Sokağa çıktı. İki yanlı park etmiş arabaların üstünde bir karış kar, yerlerde ise iki karış çamur vardı. Atlaya zıplaya ekip arabasına gitti. Yeni yıkanmış kadife pantolonu çamur içinde kalmıştı. Dikiz aynasından kızın babasına baktı, elini kolunu tutan polislerin arasında çaresizce duruyordu.</p>

  <p class="heading">Ankara Üniversitesi çalışanlarına ve öğrencilerine hizmet veren&nbsp;MEDlKO'daydı. Hastaneyi kalabalık bulacağını umuyordu ama koridorlardaki oturma sıralarında bekleyen tek tük öğrenciler dışında kimse yoktu. Psikiyatri bölümünde, Betül'ün doktoru Sevim Kaya'nın odasını buldu, kapıyı çaldı ama ses gelmedi. En sonunda asık suratlı bir hemşire kapıyı açtı: "Evet!"</p>

  <p class="heading">"Sevim Hanımla görüşecektim."</p>

  <p class="heading">"Hastası var!"</p>

  <p class="heading">Kapı yüzüne hızla kapandı. Az ötede oturan genç kız "Asıl kendileri hasta," dedi. Sağ ayağını hızla sallayıp duruyor, Behzat Ç.'yi baştan ayağa süzen &nbsp;bakışlarında garip ama sevimli bir hava okunuyordu. Ona dönüp "Ne kadar sürer?" diye sordu. Kız alt dudağını dışarı büküp, iki elini açtı:</p>

  <p class="heading">"Kim bilir..."</p>

  <p class="heading">Kapının önünde ileri geri dolaşmaya başladı, yarıya kadar griye boyanmış duvarlar ve her yana sinmiş ilaç kokusu hüzün vericiydi. "Berna da böyle bir yerde mi profesyonel yardım alacak," diye düşünüyordu. Ama Yunus özel üniversiteye gönderdiğine göre özel doktora gönderecek parayı da verirdi. Yunus ve onun&nbsp;zenginliği düşüncesi sinirini bozduğundan yüzü kasıldı, yanaklarıyla acayip mimikler yaptı.</p>

  <p class="heading">"Polis misin?"</p>

  <p class="heading">Ayağı durulmak bilmeyen kıza baktı.</p>

  <p class="heading">"Nereden anladın?"</p>

  <p class="heading">"Tipinden. Bir de sabırsızsın. Sırada ben varım, sakın benden önce girmeye kalkma. Hepimizin işi acil."</p>

  <p class="heading">Ayağını sallamayı bırakıp saçını parmağına dolamaya başlayan kıza ne diyeceğini bilemedi, gülümsemekle yetindi. Tuvaleti gelmişti.</p>

  <p class="heading">"Lavabo nerede?"</p>

  <p class="heading">"Tuvalet mi?"</p>

  <p class="heading">"Evet."</p>

  <p class="heading">"Koridorun sonundan sola dön, sağda."</p>

  <p class="heading">"Teşekkür ederim."</p>

  <p class="heading">"Neden tuvalet değil de lavabo dedin."</p>

  <p class="heading">Baş edilebilir cinsten biri değildi, tarif edilen yöne doğru yürüdü. Tam koridorun sonundayken kız bağırdı: "Büyük mü küçük mü?" İçinden ya sabır çekti.</p>

  <p class="heading">Tuvalet bile ilaç kokuyordu. Pisuvarın önünde fermuarını açtı, soğuktan büzüşmüştü, idrarı gelene kadar birkaç sefer sallaması gerekti. Aynanın önünde yüzüne su çarptı. Alnının iki yanından açılmaya başlayan saçlarında tek tük beyazlıklar seçiliyordu. Doktorun orada bekleyen kız biraz patavatsızdı ama, bir bakıştan adamın ne bokun soyu olduğunu anlıyordu. Belki Betül'ü tanısaydı, intihar edip etmediğini de anlayabilirdi.</p>

  <p class="heading">Koridoru döndüğünde sevimli kız daha uzaktan el etmeye başlamıştı. Yanına yaklaştığında elindeki plastik bardağı uzattı:</p>

  <p class="heading">"Sana kahve aldım. Uykusuz görünüyorsun."</p>

  <p class="heading">"Sağ ol."</p>

  <p class="heading">Yanına oturdu, plastik bardaktan ve neskafeden nefret etse de, itiraz etmeden içti, kafein iyi gelmişti:</p>

  <p class="heading">"Adın ne?"</p>

  <p class="heading">"Şule, Jale, Berna, Selma... Hangisini tercih edersin?"</p>

  <p class="heading">"Berna kızımın adı."</p>

  <p class="heading">"Karından niye boşandın?"</p>

  <p class="heading">Bir an hayretle baktı ama bunu anlamayacak bir şey yoktu, kaş göz&nbsp;hareketleriyle yüzük parmağını gösteriyordu.</p>

  <p class="heading">"Bilmiyorum."</p>

  <p class="heading">"Hadi canım! Niye bu kadar sıkıyorsun kendini? Yeni tanıştığın birine her şeyini anlatmaz mısın? Ben karşıma çıkan ilk insana, bütün hayatımı anlatabilirim."&nbsp;</p>

  <p class="heading">"Neden?"</p>

  <p class="heading">"Nedeni yok. Yani bence yok. Doktora sorarsan, manik döneminde olduğu için der ama palavra. Ben her zaman böyleyim. Bizi samimiyetin hastalık olduğuna inandırmaya çalışıyorlar. İnanınca, herkes gibi olunca, aptallaşınca iyileşiyoruz." Dikkatle bakınca kızın biraz da Berna'ya benzediğini fark etti. Biraz da... Evet... Sabah gördüğü cesede, bunu aklından hemen kovdu. Sözcükleri yutarcasına söylüyordu, havada uçuşan cümleler kimi zaman birbiriyle çarpışıyor, ortadan bölünüp anlamsızlaşıyordu. Bir ara nefes almak için durdu, şüpheyle baktı, bir çırpıda "Sence insan neden intihar eder?" diye sordu.</p>

  <p class="heading">"Çok düşmanı vardır, kendisi dâhil."</p>

  <p class="heading">"Hile yaptın, önceden hazırladığın bir cevabı verdin."</p>

  <p class="heading">"Evet."</p>

  <p class="heading">"Biraz daha düşün. Sence bu kadar basit mi?"</p>

  <p class="heading">"Olmayabilir. Ama benim tanıdığım intihar etmiş insanlar böyleydi."</p>

  <p class="heading">"Kaç tane tamdın ki?"</p>

  <p class="heading">"Yüze yakın, intihar süsü verilmişler dâhil."</p>

  <p class="heading">"Cinayet Masası'ndan mısın? Dedektif misin?"</p>

  <p class="heading">Neredeyse boynuna atılacaktı:</p>

  <p class="heading">"Bunu nasıl anlayamadın?"</p>

  <p class="heading">"Karizman yok, sıradan bir polise benziyorsun."</p>

  <p class="heading">Kapı açıldı, önde hiç hastaya benzemeyen bir genç, ardından da asık suratlı hemşire çıktı: "Siz sıra fişi aldınız mı?"</p>

  <p class="heading">"Hayır, ben bir şey danışacaktım," dedi.</p>

  <p class="heading">"Nasıl yani?"</p>

  <p class="heading">"Polisim. Ama hanımefendinin sırasını almak istemem."</p>

  <p class="heading">"Yok bir de almak isteseydin."</p>

  <p class="heading">Şule, Jale, Berna ya da Selma yarısını içtiği kahvesini çöp sepetine atıp, çoktan kapının önüne gitmişti. Birden döndü, koşarak Behzat Ç.'nin yanına geldi, elini onun beyazlamaya başlayan saçlarının üstünde gezdirirken "Üzülme, biraz dikkatli bakınca, yakışıklı bile sayılabilirsin," diye fısıldadı.</p>

  <p class="heading">Gece on ikiye doğru ekip arabasını Tunalı Hilmi'de, Güniz Sokak'ın karşısına çekip, farları kapatmışlardı. Önde Harun'la Narkotikten Osman vardı, arkada Behzat Ç., üçü de iki apartman ötedeki barın girişine dikmişlerdi gözlerini.</p>

  <p class="heading">Harun "Buraya kadar gelmişken, Süleyman Demirel'e uğrayıp bir çay&nbsp;içseydik," dedi.</p>

  <p class="heading">"Yok ben yeni içtim."</p>

  <p class="heading">Behzat Ç. arabada oturdukları anlaşılmasın diye 216'yı avucunun içinde tutuyor, küçük ve hızlı nefesler çekiyordu. Oysa çevrede çöpleri eşeleyen bir köpek bile yoktu. Bardan yükselen müzik hafif hafif yankılanmasa, Tunalı Hilmi'den geçen tek tük arabalar, yan yana dizilmiş pasajlara girip çıkan insanlar da olmasa, bir ıssızlığın ortasında sayılırlardı. Osman'a baktı:</p>

  <p class="heading">"Osman, sen bu herifi tanıyabilecek misin uzaktan?"</p>

  <p class="heading">"Tanırım, üç ay önce almıştık zaten. Tutuksuz yargılanıyor, bu sefer&nbsp;kurtulamaz. Bir de hâkim satıcılıktan dava açarsa yandı."</p>

  <p class="heading">Boynunu kütleten Harun'a dönüp konuyu değiştirdi:</p>

  <p class="heading">"Dershaneye sordunuz mu?"</p>

  <p class="heading">"Sorduk, sabah dersteymiş. Ben zaten çocuğu gördüm, öyle psikopatlık yapacak bir tip değil. Deneme sınavında üçüncü olmuş."</p>

  <p class="heading">"Kömürlükten atlamış diyorlar."</p>

  <p class="heading">"Ya amirim sen ne bakıyorsun o lafa. Gördüm diyen seksen yaşında bir teyze, gecenin bir vakti, kedi görse insan gördüm der. Çocuk dün gece arkadaşında kalmış."</p>

  <p class="heading">"Arkadaşı doğruladı mı?"</p>

  <p class="heading">"Evet. "</p>

  <p class="heading">Harun Osman'ın omzuna vurdu: "İşte böyle Osman kardeş, bizim işi&nbsp;görüyorsun, ne psikopatlar var. 13 yaşındaki' kıza tecavüz edip tavana asmışlar. Beni de sizin bölüme alın. Zaten amirimle de geçinemiyoruz son dönemde."</p>

  <p class="heading">Harun dikiz aynasından Behzat Ç.'ye bakıp, belli belirsiz gülümsüyordu. Bu sözlerde bir gerçeklik payı da yok değildi. Geçen yılki olaydan sonra aralarına giren soğukluk, düşük yoğunluklu bir savaş gibi sürüyordu. Gerçi Behzai Ç.'nin hâlâ en güvendiği adam Harun'du ama ona karşı artık daha çabuk köpürüyordu. Buna karşılık Harun da, buluttan nem kapar hale gelmiş, daha çabuk alınmaya başlamıştı.</p>

  <p class="heading">Ayrıca bu süre zarfında Harun, amirinin Eda'ya gösterdiği hoşgörüden de biraz rahatsız olmuştu ama belli etmiyordu. Konuşulamayacak konulardı bunlar. "Psikolog nasıldı?"</p>

  <p class="heading">"Bildiğin psikolog işte. Betül'ü ilk başta hatırlamadı. Fotoğrafım gösterince tanıdı. Defterden baktık, geçen yıl üç sefer gelmiş, ama tedaviyi yarım bırakmış."&nbsp;</p>

  <p class="heading">"Hastalığı neymiş?"</p>

  <p class="heading">"Manik depresif olduğundan şüphelenmiş. Ama kesin teşhis koyamamış."&nbsp;</p>

  <p class="heading">"O ne?"</p>

  <p class="heading">"Valla çok acayip bir hastalık. Bugün bir tanesiyle tanıştım. Manik döneminde çok zinde ve neşeli oluyorsun, o dönem bitince bunalıma giriyorsun."</p>

  <p class="heading">"Nasıl bir bunalım?"</p>

  <p class="heading">"Bildiğimiz bunalım, bun geliyor. Çok pis sıkılıyorsun. İntihara kadar yolu var." Barın içinden uzun boylu, deri ceketli genç bir adam çıkınca bunalım&nbsp;mevzusunu kapattılar. Adam yakalarını kaldırdı.</p>

  <p class="heading">Osman "İşte bu," dedi.</p>

  <p class="heading">Behzat Ç. "Farları yakmadan yavaşça," dedi. "Sokağın köşesinde alalım." Harun motoru çalıştırdı, birinci vitese takıp arabayı yavaşça kaldırdı, bomboş sokakta kış lastiğinin karda çıkardığı tok ve ritimli ses dışında bir ses duyulmuyordu. Sokağın köşesinde birden hızlanıp arabayı adamın önüne kırdı. Üç polis kapıları hızla açıp çıktılar.</p>

  <p class="heading">"Dur, polis!"</p>

  <p class="heading">"Ne var, ne oluyor."</p>

  <p class="heading">Osman kimliğini gösterirken Harun adamı arabaya yasladı, elinden kurtulmak isteyince de kolunu arkasına büküp, boş eliyle kafasına bir şaplak attı. Bacaklarını açıp silahı var mı diye kabaca aradıktan sonra Osman'a teslim etti. Bu tip aramaların piri olan Osman ceketin iç cebindeki hapları hemen buldu.</p>

  <p class="heading">"Bunlar ne Alp?"</p>

  <p class="heading">Alp susuyordu. Gözlerinde korkudan çok, bu tip durumlara aşina olduğunu belli eden züppece bir tavır vardı.</p>

  <p class="heading">"Gel bakalım, biraz gezintiye çıkacağız."</p>

  <p class="heading">Behzat Ç. Alp'i arka koltuğa bindirirken, başı arabaya çarpmasın diye elini siper etti. Harun kapılan kilitledi, farları yakınca sokakta kristal taneleri gibi parlayan karları gördüler.</p>

  <p class="heading">Osman elindeki hapları evirip çeviriyordu: "Kimden aldın bunları?"</p>

  <p class="heading">"Onlar benim değil. Sen cebime koydun."</p>

  <p class="heading">"Siktir lan!"</p>

  <p class="heading">"Ben bıraktım o işleri. Tedavi görüyorum zaten, gözlem altındayım."</p>

  <p class="heading">"Yalanını yiyeyim. Hapçılığı bıraktıysan daha beter, o zaman satıcılığa başladın demektir."</p>

  <p class="heading">"Ne satması ya, bırak, saçmalamayın."</p>

  <p class="heading">"İyi numara yapıyorsun ama bu sefer kurtulamayacaksın."</p>

  <p class="heading">Harun Kuğulupark Kavşağı'ndan Cinnah Caddesi'ne doğru sürdü, araba yokuşu çok rahat çıkıyordu.</p>

  <p class="heading">"Nereye gidiyoruz?"</p>

  <p class="heading">Cevap vermediler. Alp polislerin tavırlarında alışılmışın dışında, garip bir şeyler olduğunu sezmişti. Tekrar, "Nereye gidiyoruz," diye sordu.</p>

  <p class="heading">Harun arkasına yan gözle bakıp "Soru sorup durma lan!" dedi. Hiç&nbsp;konuşmadan, hızla ilerliyorlardı. Behzat Ç. biraz yavaşla diyecekti ama sessizliği bozmak istemedi. Harun arabayı Barış Manço Parkı'nın kuytu bir yerine çekip, farları söndürdü. Ortalıkta bir Allahın kulu yoktu. Karanlığı Behzat Ç 'nin yaktığı 216 böldü.</p>

  <p class="heading">"Ben de bir sigara yakabilir miyim?"</p>

  <p class="heading">Yine cevap vermediler. Behzat Ç. sigaranın yarısına geldiğinde Harun sordu: "Berna'yı tanıyor musun?"</p>

  <p class="heading">Alp biraz gözlerini kısıp "Ne alakası var," dedi.</p>

  <p class="heading">"Sorduğuma cevap ver. Berna'yı tanıyor musun?"</p>

  <p class="heading">"Evet."</p>

  <p class="heading">"Ne kadar iyi tanırsın?"</p>

  <p class="heading">"Gayet iyi tanırım. Hem sınıf arkadaşım, hem de..."</p>

  <p class="heading">"Hem de ne?"</p>

  <p class="heading">"Sevgilim. Yani sevgilimdi, ayrıldık."</p>

  <p class="heading">"Neden ayrıldınız?"</p>

  <p class="heading">Kısa süren bir sessizliğin arkasından Harun "Neden ayrıldınız lan?" diye tekrarladı.</p>

  <p class="heading">"Özel bir mevzu."</p>

  <p class="heading">"Polisin karşısında özel olmaz. Bir şey mi yaptın kıza? Hapa mı alıştırdın?"&nbsp;</p>

  <p class="heading">"Yok, hap işleri falan yok. Hamile kaldı. Kürtaj olmak istemedi. Ben 'Hazır değilim böyle bir şeye, dedim. Çocuğu aldırdık, sonra kavga ettik. Sinirli bir anımdaydım galiba, bir tokat attım, hatırlamıyorum."</p>

  <p class="heading">Arabaya bir sessizlik çöktü. Alp onay bekler gibi bakıyor, polislerin sessizliğine anlam vermeye çalışıyordu. Behzat Ç. sağ elindeki ASELSAN telsizi sıkıp suyunu çıkarmıştı. İnce uzun biriydi, hatta bu yüzden akademide Kürdan Behzat diye lâkap bile takmışlardı, ama cüssesine bakıp da aldanmamak gerekirdi, diş karıştıran değil diş kıran bir kürdandı bu. Herhalde bunu en iyi bilen askeri liseden atılmasına sebep olan yüzbaşıydı. Gerçi aynı olayda kendi burnu da bugünkü şeklini almıştı ama o sırada herkes karşı tarafa çıkardığı yüklü diş hekimi faturasını konuşuyordu. Savurduğu telsiz, Alp'in çenesinde patladı. Ardından biraz gerilip yüzünün ortasına bir sol çıkardı. Solak olduğundan bu yumruk, Alp için telsizden daha kötü olmuştu. Harun ve Osman kapıları açıp, Behzat Ç.'yi dışarı çıkardılar. Emniyet'e dönerken Behzat Ç. önde oturuyordu. Cinnah'tan aşağıya inerken, bir aydır kardan sisten başını kaldıramayan Ankara'nın çamurlu sokaklarını seyrettiler.</p>

  <p class="heading">Alp'i Narkotik'e teslim edip, Osman'la el sıkıştılar. Behzat Ç.'nin eli, hâlâ biraz titriyordu. Dudağı patlamış, burnundan akan kan dudaklarının üstünde donup kalmış Alp'in kindar bakışları aklından çıkmıyordu. Berna bu adamla mı? Daha yaşı başı ne? Anasının kendisini doğurduğu yaşta. Bu düşünceye kendisini alıştırmasına imkân yoktu. Ya derhal unutacak ya da kafayı yiyecekti.</p>

  <p class="heading">Cinayet Bürosu'nda nöbetçi polislerin dışında, Hayalet'i de görünce şaşırdı. "Sen ne arıyorsun burada?"</p>

  <p class="heading">Hayalet, odasına yönelen Behzat Ç.'yi bir köşeye çekti. Sadece onun&nbsp;duyabileceği bir sesle "Özcan'ı TEM almış," dedi.</p>

  <p class="heading">"Hangi Özcan?"</p>

  <p class="heading">"Örgütün Ankara sorumlusu, istihbarattan da elemanlar geldi, sorguda." Daha telefonu eline aldığında pır pır etmeye başlayan kalbi, görüşme bittikten sonra kanatlanmış, odanın içinde, boyası dökülmüş kalorifer peteklerinin, tozlu dosya dolaplarının arasında bir iki tur atıp tekrar yerine konmuştu. Yarın Baharla&nbsp;buluşacaktı. Harun içeri daldığında cebindeki parayı ve kredi kartının kalan limitini hesaplayıp, önündeki kent rehberinden en uygun restoranı bulmaya çalışıyordu. Dün geceki konuşmalar aklına geldikçe, "Derhal unut bunları," diyerek bastırıyordu içindeki sesleri. Konuşana kadar onu fark etmedi. Harun "Vallahi de döveceğim bu elemanı, billahi de döveceğim," diyordu.</p>

  <p class="heading">"Ne oldu ki?"</p>

  <p class="heading">"Sevgilisiyim diyordu. Şimdi de beş ay önce ayrıldık diyor."&nbsp;</p>

  <p class="heading">"Kim?"</p>

  <p class="heading">"Kim olacak Aykut."</p>

  <p class="heading">Harun Behzat Ç.'deki değişimi fark etmiş, hatta nedenleri üstüne düşünmeye bile başlamıştı. Yıllar sonra amirinde, dudağının kıyısına yerleşmiş bir tebessüm görüyordu. Bu tebessüm sağlıklı değildi, hayra alamet olmayabilirdi.</p>

  <p class="heading">"İyi misin?" diye sordu.</p>

  <p class="heading">Behzat Ç. "Sinirden böyleyim," diyecekti ama bu sorudan nefret ettiği için, "Saçma sapan konuşma," demekle yetindi. Bu cevap üzerine Harun amirinde ciddi bir değişim olmadığına kanaat getirip bir nebze rahatladı. Masanın önündeki, derisi iki yerinden çatlamış koltuğa oturdu.</p>

  <p class="heading">"Kahvaltı edelim mi?"</p>

  <p class="heading">"Nerede?"</p>

  <p class="heading">"Bilmem. Rumeli'ye gidelim."</p>

  <p class="heading">"Yok, önce şu Aykut'la konuşalım. Sen fırından bir şeyler söyle."</p>

  <p class="heading">Harun masadaki kalemlikten adi bir tükenmez almış, elinde çevirirken "Aybars amirle konuştunuz mu?" diye sordu.</p>

  <p class="heading">"Konuştum. Özcan'ı TEM'deki sorgusu bitince göreceğiz. Sen de eve git, dinlen gel. Sinirlerine de hâkim ol, çocuk gibisin."</p>

  <p class="heading">Harun "Şu derginin editörü..." dedi, gerisini getirmedi.</p>

  <p class="heading">"Evet."</p>

  <p class="heading">"Adı Bahar'dı galiba."</p>

  <p class="heading">"Evet. Ne oldu?"</p>

  <p class="heading">"Onunla eskiden tanışıyor muydun amirim?"</p>

  <p class="heading">Behzat Ç. cevap vermedi. Kazağını dirseklerine kadar sıyırıp, gömleğinin yenlerini üstüne kıvırdı. Bu arada sorunun amacının ne olduğunu anlamaya çalışıyordu. Dirseklerini masaya koyup öne yaslandı, Harun'un üstelemeye niyeti var mı diye biraz daha bekledi. Harun sanki soruyu soran o değilmiş gibi, gözlerini çevirdiği kaleme odaklamıştı.</p>

  <p class="heading">"Evet, tanışıyorduk. Niye sordun?"</p>

  <p class="heading">"Hiç... Güzel kadın."</p>

  <p class="heading">Kalem yere düştü. Behzat Ç. muhabbeti elinin tersiyle itmiş gibi arkasına yaslandı. Odanın önünden geçen Eda'yı görünce ona seslendi. Eda elindeki dosyalarla girdi. Hafif makyaj yapmış, solgun teni canlanmıştı.</p>

  <p class="heading">Evet amirim."</p>

  <p class="heading">"O iki gencin adı neydi?"</p>

  <p class="heading">"Hangi gençler?"</p>

  <p class="heading">"Kimliklerini bırakıp birahaneye giden salaklar."</p>

  <p class="heading">"Kısmetle Fedai."</p>

  <p class="heading">Koltuğun altına kaçan kalemi alıp güçbela doğrulan Harun "Onlar gelecekti değil mi?" diye sordu.</p>

  <p class="heading">"Gelmediler, o yüzden soruyorum."</p>

  <p class="heading">Eda "Ben raporlarına baktım, temiz. Yani sadece alkol var," dedi.</p>

  <p class="heading">"Şu tecavüz olayında bir gelişme var mı?"</p>

  <p class="heading">"Kızın babasının kumar borcu varmış. Zaten o gece de kumarda olduğu için kız evde yalnız kalmış."</p>

  <p class="heading">"Güzel."</p>

  <p class="heading">Harun ve Eda afallayan yüzlerle baktılar.</p>

  <p class="heading">"Yani kumarbazlık güzel bir şey değil tabii. Ama ananın babanın geçmişini araştırın, ilişkilerini detaylı inceleyin. Bu işte bir intikam kokusu var."</p>

  <p class="heading">"Neden?"</p>

  <p class="heading">"Yatağın üstündeki para."</p>

  <p class="heading">Harun "Baba düşmanımız yoktu diyor," dedi.</p>

  <p class="heading">"Var ama söylemiyor."</p>

  <p class="heading">"Belki de bilmediğinden söyleyemiyordum"</p>

  <p class="heading">"O da bir ihtimal, o yüzden didik didik etmek lazım."</p>

  <p class="heading">Önündeki kent rehberini ve gazeteyi bir kenara koydu, odadan çıkmaya hazırlanan Eda'ya "Bugün bayağı güzelleşmişsin. Yüzüne renk gelmiş," dedi. Bu söz iltifat sayılırsa, bir kadına iltifat etmeyeli dört yıl olmuştu. Eda hafif kızararak odadan çıktı. Harun'un yüzünün asıldığını görünce ona dönüp "Hepimizin hayatında bazen güzel kadınlar oluyor," dedi. "Tabii tesadüf, yoksa bize kim baksın?" Ayağa kalktı, odadan çıkarken eliyle üç işareti yaptı. Diğer elinde Betül'ün Gecelik'ini tutuyordu. "Üç ne?"</p>

  <p class="heading">"Cay." Eliyle birazdan bir hışımla gireceği sorgu odasını gösterdi. Odada ellerini göğsünde kavuşturmuş oturan Aykut, kapı birden açılınca irkildi. Onun önünde durdu, biraz eğilip dikkatle yüzünü inceledi. Alt dudağıyla çenesi arasındaki boşlukta üçgen sakal bırakmıştı. Buradaki sakal çenenin altındakilerle birleşip öne doğru uzuyordu.</p>

  <p class="heading">"Ne biçim sakal bu."</p>

  <p class="heading">"Şimdi moda."</p>

  <p class="heading">"Bizimle dalga mı geçiyorsun?"</p>

  <p class="heading">"Hayır."</p>

  <p class="heading">"Kafaya mı alıyorsun?"</p>

  <p class="heading">"Hayır."</p>

  <p class="heading">"Taşak mı geçiyorsun?"</p>

  <p class="heading">Aykut sustu. Gözlerindeki kendinden emin ifade yerini bir kaygı bulutuna bıraktı. Behzat Ç. öne doğru uzayan sakalı hafifçe çekti, "Senin tuttuğun fare kadar benim siktiğim kedi var," dedi. "Bu denklemi biliyor musun?"</p>

  <p class="heading">"Bilmiyorum."</p>

  <p class="heading">O anda elindeki tepsiyle odaya giren Harun "Neyi bilmiyorsun lan!" dedi. "Amirim bu var ya, bize yalan söyleyip duruyor. Ne yapayım şimdi ben bunu?"&nbsp;</p>

  <p class="heading">"Tut sandalyeden, aşağıya at!"</p>

  <p class="heading">Harun tepsiyi masanın üstüne koyup Aykut'a doğru yöneldi. "Sonra ölüp üstümüze kalmasın."</p>

  <p class="heading">"ikinci kattayız, bir bok olmaz."</p>

  <p class="heading">"Avrupa Birliği falan."</p>

  <p class="heading">"Yemişim Avrupa Birliği'ni, eleman bize yalan söyleyip duruyordu deriz." Behzat Ç. odanın kuytusundaki yerini alıp, tek şeker attığı çayını karıştırmaya başladı. Bir yandan da defteri karıştırıyor, nereden başlayacağını düşünüyordu. Defterde hiç isim yoktu, Betül kimseyle ilgili doğrudan bir şey yazmamıştı. Harun Aykut'un oturduğu sandalyeyi kavramak için eğilince "Bırak da önce çayını içsin," dedi. "Belki bu arada aklına yeni şeyler gelir."</p>

  <p class="heading">"Yok bunun aklına bu saatten sonra bir şey gelmez. Bin musibet bir nasihatten iyidir."</p>

  <p class="heading">"Hayır, bir musibet bin nasihatten iyidir."</p>

  <p class="heading">"Her neyse işte, ben bunu atıyorum aşağıya."</p>

  <p class="heading">Ayağa kalkıp "Bir dur," dedi. Masanın üstündeki çayı alıp Aykut'a verdi. Aykut karışık duygular altında; biraz şaşkın, biraz korkulu, biraz da minnet dolu gözlerle ona bakıyordu. Behzat Ç. "Şimdi baştan başlayalım," dedi. "Betül'le ne zaman tanıştınız?"&nbsp;</p>

  <p class="heading">"Üç yıl önce."</p>

  <p class="heading">"Nerede?"</p>

  <p class="heading">"Süpermarkette. Betül orada part time çalışıyordu."</p>

  <p class="heading">"Ne iş yapıyordu?"</p>

  <p class="heading">"Stantta peynir tanıtıyordu."</p>

  <p class="heading">Harun "Peynir mi? Çok romantik," dedi. "Yahu bu kızın babası zengin değil miydi? Niye peynir tanıtıyor?"</p>

  <p class="heading">Behzat Ç. "Bunlar solcu, kendi parasını kendi kazanmak ister," dedi. "Çayını içsene."</p>

  <p class="heading">"Bu nasıl solcu? Kim kime, dum duma. Aynı anda iki sevgili."</p>

  <p class="heading">Çayından ilk yudumunu alan Aykut "Ben solcu değilim," dedi.</p>

  <p class="heading">"Sana demedim lan zaten. Betül'den bahsediyorum."</p>

  <p class="heading">"Onun da iki sevgilisi yok."</p>

  <p class="heading">Harun fesuphanallah çekip odanın öbür ucuna yürüdü:</p>

  <p class="heading">"Amirim, ben psikopat mıyım?"</p>

  <p class="heading">"Bilmem, niye sordun?"</p>

  <p class="heading">"Kombine yumruklar atmak istiyorum buna." Birdenbire sesini yükseltti: "Lan iki sevgilin yoktu madem, Ayşen'le kim yattı. Betül'ün iki sevgilisi yoktu madem, Gökhan kim?"</p>

  <p class="heading">Aykut Harun'un gözlerinin içine bakıp, aynı sertlikte cevap verdi: "Gökhan mevzusu iki yıl önce kapandı. Herif İngiltere'ye gitti, Betül'ü terk etti."</p>

  <p class="heading">Harun cevabın içeriğiyle değil biçimiyle ilgiliydi; "Sesini yükseltme, sıçarım ağzına pezevenk!" dedi. "Sen kimsin lan Türk polisine bağırıyorsun. Küçük harflerle konuş!"</p>

  <p class="heading">Behzat Ç. dudağının kıyısındaki 216'dan çekebileceği en derin nefesi çekti, duman kaçmasın diye sol gözünü hafif kapatmıştı. Başını Aykut'a doğru sallayıp "Dediğini yapar," dedi. "Çok sinirli biri, zapt edemiyoruz." Harun Aykut'un iki adım önünde durmuş, burnundan soluyor numarası yapıyordu. Behzat Ç. "Bu kız madem bu kadar solcu, niye sizinle takılıp duruyordu?"</p>

  <p class="heading">"Orası üniversite, sadece bir çevreden arkadaşın olmaz, bin çeşit adam var." Harun "Sus lan, akıl verme!" dedi. "Biz de biliyoruz o kadarını."</p>

  <p class="heading">Odaya dalan Cevdet elindeki poğaça paketini masanın üstüne bıraktı. Harun paketi açıp "Peynirli mi, zeytinli mi?" diye sordu. Behzat Ç. için fark etmezdi. "Senin için fark eder mi?"</p>

  <p class="heading">Aykut soruyu anlamadığı için şaşkınca bakıyordu. Ansızın dudakları titredi, burnunu çekip salya sümük ağlamaya başladı. Poğaçadan büyükçe bir ısırık alan Harun ağzı doluyken, "Hiç yakışıyor mu? En sevmediğim şey," dedi. "Her türlü yalanı söylemene rağmen sana poğaça veriyoruz. Neden? Çünkü insanlık ölmedi. Ama sen kan gibi zırlıyorsun. Ayıp!"</p>

  <p class="heading">Aykut yüzünü elinin tersiyle silip "Ağbi valla ben bir şey yapmadım," dedi. "Benim vatana millete polise bir yanlışım olmamıştır bugüne kadar."</p>

  <p class="heading">Harun ağzını elinin tersiyle silip "Hep öyle derler," dedi. "Duymadığımız laf değil. Adam karıyı otuz yedi yerinden bıçaklıyor. Ondan sonra benim polise bir yanlışım olmaz diyor. Bir de olsaydı, götün yiyorsa gel beni bıçakla. Götün yiyorsa gel beni damdan aşağıya at!"</p>

  <p class="heading">Behzat Ç. soğuyan çayından bir yudum alıp, defterin sayfalarını rastgele çevirmeye devam etti. Birkaç sayfa hariç çoğunlukla tarihler birbirini takip ediyordu. Defterin kâğıdını, sigaradan sararmış parmaklarıyla kontrol etti, pek kaliteli&nbsp;sayılmazdı. Harun'a "Birer çay daha söylesene," dedi. Harun kapıyı sertçe açıp çıktı. "Ne zaman ayrıldık demiştin?"</p>

  <p class="heading">"Beş ay önce."</p>

  <p class="heading">Defter sayfalarında beş ay önceye döndü. Gözüne takılan ilk cümleyi okudu: "Öksüren adamlar gibi havlayan köpeklet Havlayan köpekler gibi öksüren adamlar. Gibiyi at, gerek yok."</p>

  <p class="heading">"Neden ayrıldınız?"</p>

  <p class="heading">"Bana kötü davranmaya başlamıştı."</p>

  <p class="heading">"Nasıl?"</p>

  <p class="heading">"Yani her zamanki gibi değil."</p>

  <p class="heading">"Her zaman kötü mü davranırdı?"</p>

  <p class="heading">"Hayır. Bazen çok neşeli olurdu, bazen çok üzgün. Bana da biraz bu ruh haline göre davranırdı. Bunu anlardım. Ama bu sefer, bunalımda olduğu için böyle davranmıyordu. Bir şey kopmuştu, bunu anlamıştım."</p>

  <p class="heading">"Beş ay önce mi oldu bu kopma?"</p>

  <p class="heading">"Evet."</p>

  <p class="heading">"Bunun nedeni neydi sence?"</p>

  <p class="heading">"Bilmiyorum."</p>

  <p class="heading">"Ama ben biliyorum. Neden acaba? Kediyle fare denkleminden ötürü olmasın." Defteri, önüne bakan Aykut'a doğru tuttu: "Bu defteri gördün mü hiç?"&nbsp;</p>

  <p class="heading">"Evet."</p>

  <p class="heading">"Nerede dururdu bu defter?"</p>

  <p class="heading">"Odasında duruyordu, ama birilerinin okuduğundan şüphelendiği için bazen de çantasında taşırdı."</p>

  <p class="heading">"Defteri gizli gizli okuyan sen miydin?"</p>

  <p class="heading">"Hayır."</p>

  <p class="heading">"İyi yapmışsın. Senin için pek iyi şeyler yazmıyor zaten."</p>

  <p class="heading">"Mümkündür."</p>

  <p class="heading">"Ne biçim konuşuyorsun. İnsan konuşurken mümkündür demez, olabilir falan der."</p>

  <p class="heading">Çayları getiren Harun "Bundan bir yol olmaz amirim, boşuna uğraşmayın," dedi.</p>

  <p class="heading">Behzat Ç. Aykut'un karşısında ileri geri dolaşırken "İki yıldır beraberdiniz, beş ay önce ayrıldınız. Doğru muyum?" diye sordu.</p>

  <p class="heading">"Doğru."</p>

  <p class="heading">"Neden ayrıldığınızı bilmiyorsun?"</p>

  <p class="heading">"Yani, bitmişti."</p>

  <p class="heading">Harun araya girdi: "Ne bitmişti lan. Şu bitmişti de, bu bitmişti de. Biten ne? İnsan sebepsiz yere ayrılır mı?"</p>

  <p class="heading">Behzat Ç. "Ben sana söyleyeyim," dedi. "Çünkü o zaman Gökhan Türkiye'ye gelmişti. Zaten bir süredir Betül'le haberleşiyorlardı, senden artık ayrılması gerekiyordu. Doğru muyum?"</p>

  <p class="heading">Aykut önüne bakıyordu, Harun onun kafasını kaldırdı "Bana bak," dedi. "Sana bir şey sorulduysa cevap ver. Doğru mu?"</p>

  <p class="heading">Aykut mırıldanır gibi "Evet," dedi.</p>

  <p class="heading">Behzat Ç. babacan bir ses tonuyla "Bak evladım," dedi. "Aranızdaki aşk üçgeni beni fazla ilgilendirmez, yani sizi yargılamıyorum. Ama beni yanıltırsan, devletin memuruna boş yere mesai yaptırırsan külahları değişiriz."</p>

  <p class="heading">Harun höpürdeterek içtiği çayını bir kenara koyup "Ne aşk üçgeni amirim, bunlarınki aşk yamuğu," deyip bir kahkaha koyuverdi.</p>

  <p class="heading">Tebessüm etmekle yetinen Behzat Ç. "Betül seks shoplara gidiyormuş, bundan haberin var mı?" diye sordu. "Yok."</p>

  <p class="heading">"Yani bu kızın bir porno merakı olduğu ortada. Sence ne işi vardı öyle&nbsp;yerlerde?"</p>

  <p class="heading">Harun gülüp Aykut'u gösterdi: "Ne işi olacak amirim, şu tipi görmüyor musun?" Aykut erkekliğine toz kondurmayan bir havada, "Ne alakası var," dedi. "Sandığınız gibi değil. Kadınların sorunlarıyla ilgili bir yazı hazırlıyordu dergiye. Cinsel obje olarak mı kullanıyorlarmış, sömürüyorlar mıymış ne, feminist işler, ben tam bilmiyorum. Seks shopa da o yüzden gitmiş olabilir, bazı şeyleri yerinde görmek için." Harun "Feminist miydi bu kız?" diye hayretle sordu. "Feministle mi çıktın?"&nbsp;</p>

  <p class="heading">"Valla tam bilmiyorum. Ama bana karşı ayaklanmadıktan sonra, feminist olmasında bir sakınca görmedim. Çok iyi kızdı."</p>

  <p class="heading">Harun "Aferin lan," dedi. "İlk defa doğru bir şey söyledin."</p>

  <p class="heading">Bu arada Behzat Ç. defteri Aykut'un yüzüne yaklaştırdı. Bir satın gösterip "Şuraya bak," dedi. "Ne yazıyor?"</p>

  <p class="heading">Aykut defteri okudu: "Peşimde biri var. Şişman ve gözlüklü."</p>

  <p class="heading">Behzat Ç. "Kim bu adam?" diye sordu.</p>

  <p class="heading">"Bilmiyorum."</p>

  <p class="heading">"Bir şeye de biliyorum de. Takip ediliyor muydu?"</p>

  <p class="heading">"Zaman zaman takip edildiği hissine kapılırdı. Ama paranoyak sayılmazdı." Harun "Paranoyak olmanız takip edilmediğiniz anlamına gelmez," dedi. Aykut "Evet," dedi. "En sevdiği söz buydu."</p>

  <p class="heading">O arada Behzat Ç. iki sayfanın arasında bir gariplik fark edip, parmaklarıyla kontrol etti. Sayfanın kenarında alt sayfanın çıkımdan vardı. Betül bu sayfalara intiharla ilgili düşüncelerini yazmıştı. Sayfanın tarihleri arasındaki bir günlük boşluğu da görünce, "Acaba," diye düşündü. Odadan çıkıp Recep'i aradı. "Sakın bir yere kaybolma, geliyorum!"</p>

  <p class="heading">Recep cumartesi günü başına çıkan bu işten pek memnun değildi ama Behzat Ç.'nin şüphelerini dinleyince defteri alıp Adli Tıp'ın yolunu tutmuştu. Akşam olmasına rağmen henüz bir sonuç çıkmamıştı. TEM'in yansına kadar maviye boyanmış, bitmek tükenmek bilmeyen yan karanlık koridorlarında yürürken Harun "Bir günde çıkar mı?" diye sordu.</p>

  <p class="heading">"İsterlerse çıkar."</p>

  <p class="heading">TEM'deki sorgusu biten Özcan'ı almaya gidiyorlardı, mahkemeye sevk edilmeden önce bir de onlar sorgulayacaktı. Tahsin bu sorgunun talep kâğıdını imzalamakta biraz gönülsüz davranmıştı ama Behzat Ç.'ye "Başımıza bir iş çıkarmayın," diye haber yollayarak gerekli uyarıları yaptığını düşünüyordu.</p>

  <p class="heading">Behzat Ç. "Hangi kâğıdın hangi deftere ait olduğunu anlayabiliyorlar artık. O kadar zor bir işlem değil," dedi. "Zaten o mektupta bir gariplik olduğu ilk günden belliydi." Koridorun sonunda, tek ellerinden birbirlerine kelepçelenmiş on beş on altı yaşlarında iki çocuk duruyordu. Başlarındaki sarkık bıyıklı polis, çocukların şaşkın bakışlarla çevreyi süzdüğünü görünce birini telsiziyle dürtüp "Duvara dönün," dedi. Çocuklar kendi eksenleri etrafında bir yay çizip duvara döndüler. Ellerini kaloriferde ısıtan polis, Behzat Ç.'yi görünce doğrulup selam verdi. Harun "Hayrola, ne yapmış bu veletler?" diye sordu.</p>

  <p class="heading">"Daha bu yaşta memleketi nasıl böleriz diye plan yapıyorlar."</p>

  <p class="heading">"Yok ağbi, ne planı."</p>

  <p class="heading">"Sus lan! Elinizde Gündem, çantada Şivan Penver. Hâlâ konuşuyor."</p>

  <p class="heading">Çocukların yanlarındaki pencereden Emniyet'in bahçesine bakmaya başladığını görünce, ikisinin kafasına da birer şaplak indirdi: "Önünüze bakın, keşif mi&nbsp;yapıyorsunuz!"</p>

  <p class="heading">Harun amirinin hızlı adımlarına ayak uydurmakta zorlanıyordu, Alp'in tutuklu yargılanacağı haberini saklamaya gerek duymadığı bir memnuniyetle verdi. "Savcı satıcılıktan dava açmış, en az beş yıl yatar, artık Berna'yı rahatsız edemez." Behzat Ç. cevap vermeyip, başını sallamakla yetindi. Alp'in sözlerini hatırladıkça hayalinde hâlâ sağlı sollu kroşeler çıkarıyordu gerçi. Ama Alp'in Berna'nın gözünde nasıl biri olduğunu bilmiyordu. Belki de Berna rahatsız değildi ondan, onu en çok bu ihtimal rahatsız ediyordu. "Şeytan görsün yüzlerini," dedi içinden. "Öyle deme, öyle deme. Senin kızın bu, bir hata yapmış, herkes yapar."&nbsp;</p>

  <p class="heading">"Öyle hata mı olur lan, her haltı yemişler."&nbsp;</p>

  <p class="heading">"Öyle deme, Ceyda hamile kaldığında daha nişanlı değildiniz."&nbsp;</p>

  <p class="heading">"O başka?"&nbsp;</p>

  <p class="heading">"Başka değil, aynı şey."&nbsp;</p>

  <p class="heading">"En azından biz hapçı değildik."&nbsp;</p>

  <p class="heading">"Susun lan!"</p>

  <p class="heading">Harun "Ne sol çıkarmıştın amirim," dedi. "Sizden hiç beklemezdim."</p>

  <p class="heading">"Benim yerimde sen olsaydın ne yapardın?"</p>

  <p class="heading">Harun'un yüzündeki gülücükler yavaş yavaş silindi. Aybars'ın odasına girene kadar konuşmadılar. Odanın kapısına tam elini atmak üzereyken kapı içeriden açıldı, ilk gece barda gördüğü kır saçlı adamla yüz yüze geldiler. Adam sanki evinin kapısını açmış gibi, "Hoş geldiniz beyler," dedi. "Ve Allahaısmarladık. Malum bugünlerde işler yoğun. Giderayak ceketinin iç cebinden bir kart çıkartıp Behzat Ç.'ye uzattı. "Bir ara uğrayın da çay içelim. Şu olayı da konuşuruz."</p>

  <p class="heading">Behzat Ç. kartı alıp, bakmadan cebine koydu: "Memnun oluruz." Bir süre birbirlerini tartan iki sumo güreşçisi gibi bakıştılar. Adam "Ortalıkta hayalet gibi dolaşan bir arkadaşınız var ya, ismi neydi onun?" diye sordu.</p>

  <p class="heading">"Valla bilmiyorum, ona ismiyle hitap etmeyeli o kadar uzun zaman oldu ki?"&nbsp;</p>

  <p class="heading">"Her neyse işte, o da gelirse çok sevinirim. Kendisinin çalışmalarını takdir ediyoruz, selamlarımı iletin."</p>

  <p class="heading">"İletirim."</p>

  <p class="heading">"Görüşmek üzere."</p>

  <p class="heading">Adamın çıkması için yana çekildi, odanın içinden sızan ışıkla büyüyen iki gölge koridorun duvarında çarpışıp ayrıldı. Bu arada Aybars karşılamak için ayağa kalkmış ellerini muhabbetle iki yana açmıştı, "Ooo! Hoş geldiniz," dedi. Yapay bir içtenlikle el sıkıştılar: "Sadece işiniz düştüğünde gelirsiniz ya neyse, cinayetin işi bizim işimiz." Behzat Ç. başım vakur bir ifadeyle sallayıp "Öyle," dedi. "Bizim işimiz sizin işiniz." Yüzünde belli belirsiz, alaycı bir gülümseme vardı. Masanın iki yanına oturdular. Aybars masanın üstündeki dosyaları çabuk ve doğal gözüken bir el hareketiyle sumenin altına itti. Oturduğu döner koltuğun kollarına avuç içleriyle hızla vurdu: "Ee! Nasılsınız bakalım?"</p>

  <p class="heading">"İyiyiz." Behzat Ç. cebinden çıkardığı 216'nın dibine bir fiske atıp,&nbsp;parmaklarıyla masanın üstünde trampet çalan Aybars'a tuttu.</p>

  <p class="heading">"Bıraktım."</p>

  <p class="heading">"Neden?"</p>

  <p class="heading">"Terfi bekliyorum. Biliyorsun yeni müdür sigara içenleri pek sevmiyor."&nbsp;</p>

  <p class="heading">"Öyleymiş, Allahtan benim terfi ihtimalim yok."</p>

  <p class="heading">Aybars sigarayı bıraktıktan sonra gazetedeki resimlere sakal bıyık yapmaya başlamıştı. Şimdi de elini nereye koyacağını bilemiyordu. Behzat Ç.'nin dimağında bir cümle parlayıp söndü: "Alışkanlıklar günlük yaşamın diktatörleri." Bu cümleyi nereden hatırlıyorum diye düşündü.</p>

  <p class="heading">"Ne içersiniz?"</p>

  <p class="heading">"Bir şey içmeyelim. Şu elemanı emaneten alıp gidelim."</p>

  <p class="heading">Aybars'ın yüzü asıldı, boynunu kaşırken gözlerini karşı duvardaki Ankara haritasına dikti. "Bunlar polis katili, şerefsiz adamlar," dedi. "Gerçi olay intihar gibi&nbsp;duruyor ama altından bunların örgüt çıkarsa şaşırmam. Bu Özcan sözde Ankara sorumlusu, yurtdışı bağlantıları var, bir süredir takipteydik,"</p>

  <p class="heading">"İstihbaratla beraber mi? Az önce içeriden çıkan kır saçlı arkadaşla yani..."&nbsp;</p>

  <p class="heading">"Tabii koordineli çalışıyoruz. Büyük operasyon, önce beyin takımını topluyoruz. Sonra beyinsizleri alacağız, çorap söküğü gibi gelecek. Bunların şeceresine baksan, hepsi Ermeni dölü çıkar."</p>

  <p class="heading">Aybars gözlerini Behzat Ç.'den ayırdı, diğer konukla da ilgilenmesi gerektiğini düşünen bir ev sahibi gibi Harun'a dönüp "Harun, nasılsın koçum?" diye sordu. "Bırak bu adli cinayetleri, gel seni TEM'e alalım."</p>

  <p class="heading">Behzat Ç. babacan bir tebessümle araya girdi: "Yok, o lazım bana, vermem..." Aybars masa trampetine ara verip "Tabii canım," dedi. "Lazım olmaz mı, Harun gibi kalıplı, kodu mu oturtan adama her şubede ihtiyaç var."</p>

  <p class="heading">Harun zor sığdığı sandalyede ayaklarını toplayıp "Sağ ol amirim," dedi kısık bir sesle. Aybars'a söylenmişti ama esasında Behzat Ç. içindi bu söz. Son aylarda ilk defa amirinden olumlu bir söz duymuştu, belki de sahiden başka şubeye&nbsp;gideceğinden korkuyordu. Amirinin bu korkusundan! yararlanmayı düşünmezdi gerçi, öyle hinliklere kafa yorma* yan, saf biriydi.</p>

  <p class="heading">Aybars "Hele bu devirde, Harun gibi adamlara daha da çok ihtiyaç var," diye sürdürdü konuşmasını. "Devlet bana: silah vermiş, demiş ki beni koru. Ama ben devleti parçalamaya çalışan adama sıkamıyorum o silahı. Her gün yüz tane talimat geliyor sıkmayın diye. Kullandırmayacaksan niye verdin bu silahı bana? Allah bana el vermiş, tokadını Allahsıza at demiş. Bunlar niye tokat attın diye bana soruşturma açıyor, benim memuruma soruşturma açıyor. Ondan sonra memur bana surat yapıyor, taban rahatsız, ben arada kalıyorum."</p>

  <p class="heading">Aybars sesini bir hayli alçaktı, sadece masanın önünde oturanların&nbsp;duyabileceği bir sesle "Bakın aramızda kalsın," dedi. "Geçen müdüre de söyledim. Terfi tayin dönemidir demedim, kararttım gözümü. Çünkü bunalmışım artık, arada kalmışım. Müdürüm dedim, bu uyum yasaları CMUK'tan beter, CMUK'u öpüp alnımıza koyalım dedim. Bunlar polisi bitirmek için çıkarılmış yasalardır. Ne dedi biliyor musun?"</p>

  <p class="heading">Kendisini dinleyenlerin yeterince merak ettiğine kanaat getirdiği bir&nbsp;suskunluktan sonra, "Ne dedi biliyor musun?" diye tekrarladı. "Haklısın Aybarsçığım dedi. Ama konjonktür böyle, dişinizi sıkın biraz, yeri geldi mi, gereği yapılır dedi. Aynen böyle dedi işte, yeri geldi mi gereği yapılır, ama gel de bunu benim adamlara anlat."</p>

  <p class="heading">Ardından sesini bütün şubenin duyabileceği bir desibele çıkarıp "Ama adamlar haklı," diye devam etti. "Burada biz savaşıyoruz, benim emrimdeki polis ölüyor. Uyum yasalarını çıkaranların çocukları yalılarda yaşıyor tabii, aydınlar yalılarda yaşıyor, hainler yalılarda yaşıyor! Onlara insan haklan, teröriste insan hakları, polis ölmüş kimin umurunda. Kimse çıkıp da bu polis de insandır, onun da haklan vardır demiyor. Neyse başınızı şişirmeyeyim."</p>

  <p class="heading">216'nın külü düştü düşecek bir dengede duruyordu. Behzat Ç. sağa sola göz gezdirirken Aybars masanın üstündeki diyafona basıp "Bir küllük getirin," dedi. Behzat Ç. Aybars yeni bir söyleve başlamadan lafa girdi: "Hayrettin'in sana selamı var..."</p>

  <p class="heading">Aybars hatırlamaya çalışan gözlerle bakıyordu: "Hayrettin?"</p>

  <p class="heading">"Betül'ün babası."</p>

  <p class="heading">Bir an duraksayan Aybars, selamı başıyla kabul edip "Aleyküm selam," dedi. Ağır hareketlerle çenesini ve boynunu sıvazlıyordu: "Uzun süredir tanışım, vatanını milletini seven, gariban babası biridir."</p>

  <p class="heading">"Öyle, öyle. Metin yok mu?"</p>

  <p class="heading">Aybars'ın yüzünden bir karartı geçti "Çıktı, bu saate kalmaz," dedikten sonra sohbetin gidişinden sıkılmış olduğundan, "Senden bir isteğim var," cümlesiyle kontratağa kalktı. "Elinde o geceye ait bar görüntüleri varmış, onların bir kopyasını alabilir miyim?"</p>

  <p class="heading">"Sebep?"</p>

  <p class="heading">"Muhsin Süvari. Bardaymış o gece, bize lazım biri. Gerçi illegal kanatta gözükmüyor ama önemli."</p>

  <p class="heading">"Biz de onun peşindeyiz. Betül'ün yanında dolaşıp duruyordu. Kır saçlıya söyle, bulurlarsa bize de haber versinler."</p>

  <p class="heading">Odanın yarı açık duran kapısı hafifçe vuruldu, bir memur elindeki küllükle sökün etti. Behzat Ç. yarısını içtiği 216'nın külünü yere düşürmeden, az önce aklına takılan cümlenin Betül'ün Gecelik'inden olduğunu hatırladı. Aybars'ın çatık kaşları biraz daha çatıldı, aralık kapının önünde bekleyen Özcan'dı. Aybars herhangi bir duygu içermeyen kaim bir ses tonuyla "Girin," dedi. Küllüğü getiren çıkarken başka bir memur kolundan tuttuğu Özcan'ı odaya soktu.</p>

  <p class="heading">Özcan'ın gözleri bağlı, elleri arkadan kelepçeliydi. Orta yaşlarda, iri kıyım biriydi. Yediği darbelerden balon gibi şişen kaşı, gözbağının altında bir çıkıntı yapmıştı. Bir haftalık sakalının altında ağzı yüzü yamulmuştu. Aybars Özcan'ı eliyle gösterip "Konuşmayı pek sevmez, içine kapanık biri," dedi. "Tabii işine gelince konuşur." Özcan başını hafifçe eğip sola büktü, dilini diş etlerine vururken Aybars'ı görmeye çalışıyordu.</p>

  <p class="heading">"Çık çıklama lan çık çıklama! Ne var, bir şey mi dedin!"</p>

  <p class="heading">Behzat Ç. kalktı, Aybars'ın elini sıktı: "Bize müsaade." Görevli memur kelepçeleri açtı, Özcan'ı ortalarına alarak odadan çıktılar. TEM'den çıktıktan sonra gözlerini açtılar.</p>

  <p class="heading">Özcan'a temelde iki soru sordular, Betül'le ilişkiniz neydi? Muhsin Süvari ve Gökhan Biryol nerede? Yarım saat geçmesine rağmen aldıkları yanıt tekti, hatta yarımdı. "Betül'le bir ilişkimiz yok. Gökhan'ın da nerede olduğunu siz daha iyi bilirsiniz!"</p>

  <p class="heading">"Nereden bilecekmişiz!"</p>

  <p class="heading">"Sizin adamınız değil mi?"</p>

  <p class="heading">Odada beş dakikadır süren tedirgin edici sessizliğin ortasında Özcan'ın başında gidip gelen Harun'un ayak seslerinden başka bir şey duyulmuyordu. Behzat Ç. gözlerini tavana dikmiş örgütün ismini bulmaya çalışıyordu ama o kadar harfi bir araya getirmek onun gibi kıdemli bir tavan okuma ustası için bile ciddi bir hayal gücü gerektiriyordu. Sorgu odasındaki üç adam da çok yorgundu, bu yorgunluğu çaktırmamak için gösterdikleri irade savaşı da ayrı bir dertti onlar için.</p>

  <p class="heading">Harun "Betül'le ilişkiniz yoktu madem, neden sizin eylemde gözaltına alındı?" diye sordu.</p>

  <p class="heading">"Onu gözaltına alanlara sorun."</p>

  <p class="heading">"Bizimle dalga mı geçiyorsun?"</p>

  <p class="heading">"Evet. Aynı soruları sorup durmayın, bırakın bu dedektif ayaklarını."</p>

  <p class="heading">"Senin var ya, ağzını burnunu bir de ben yamulturum."</p>

  <p class="heading">"İstersen dene. Ben işkence tezgâhında konuşmadım, Cinayet Masası'nda mı konuşacağım."</p>

  <p class="heading">Harun sağa sola gitmeyi kesti, yüzünde bitkin bir gülümseme vardı. Özcan'ın hiç beklemediği bir anda sandalyenin ayağına sert bir tekme çıkardı. Özcan bir tarafa sandalye bir tarafa savruldu. Behzat Ç. diyalogun akış biçiminden varacağı yeri&nbsp;tahmin etmiş, önceden kalkıp Harun'la Özcan'ın arasına girmişti. Harun'u göğsünden itip ani bir hareketle doğrulan Özcan'ı kolundan tuttu.</p>

  <p class="heading">Harun elini kaldırıp "Ulan vatan haini!" diye bağırdı. "Liderleriniz yurtdışında villalarda yaşıyor, siz burada sürünüyorsunuz."</p>

  <p class="heading">"Yalan! Herkesi kendiniz gibi bellemişsiniz."</p>

  <p class="heading">"Sen Türk polisine yalancı mı diyorsun?"</p>

  <p class="heading">Özcan kolunu kurtardı, "Yalancı olsanız iyi," dedi. "Bekçi köpeğinden</p>

  <p class="heading">betersiniz." Behzat Ç. hareketlenen Harun'u işaret parmağıyla durdurup Özcan'a döndü. Yakasına yapışıp dosya dolabına çarptı, çarpmanın şiddetiyle dolabın üstündeki bir iki dosya üstlerine düştü. Behzat Ç.'nin yumruğu sıkılıydı ama karşısındaki suratı görünce vazgeçti. Dudak patlamış, şişen kaş sağ gözün yarısını kapatmış, yamuk duran burunsa büyük ihtimalle kırıktı. Şimdi niye kendimi tutuyorum diye düşündü, şartlar eşit olmadığı için mi? Alp'le şartlar eşit miydi? Ne zaman şartlar eşit olmuştu ki? Yüzbaşı kendi burnunu kırdığında şartlar eşit&nbsp;miydi?</p>

  <p class="heading">Cevdet kapıyı açıp karşısında gırtlak gırtlağa gelmiş üç adam görünce şaşırıp kekeledi:</p>

  <p class="heading">"Aman..."</p>

  <p class="heading">"Ne diyorsun!"</p>

  <p class="heading">"Ama amirim. Bir avukat geldi, sizi görmek istiyor."</p>

  <p class="heading">Behzat Ç. kapının aralığından bakan adamı gördü: "Beklesin."</p>

  <p class="heading">"Çok önemliymiş, bekleyemezmiş."</p>

  <p class="heading">Özcan'ın yakasını bıraktı: "Tamam, Sen burada kal." Harun'u kolundan tutup kapıyı açtı: "Çıkalım." Harun odadan çıkarken işaret parmağını Özcan'a sallayıp "Sen dur, daha işimiz bitmedi," dedi.</p>

  <p class="heading">"Bekliyorum, buradayım."</p>

  <p class="heading">Bu cevap üzerine iyice sinirlenen Harun kapı önünde de bağırmaya devam ediyordu: "Bekle bekle, sen göreceksin, daha bu bir şey değil." Kapıyı kapatınca burunlarının dibinde duran Ertan'la karşılaştılar ama ilk anda tanıyamadılar. Ertan suçüstü yapmış bir yüz ifadesiyle "İçeride ne yapıyorsunuz?" diye sordu. "Sen kimsin kardeşim!"</p>

  <p class="heading">"Tanımadın mı? Avukat Ertan Cansun, müvekkilimle görüşmeye geldim." Behzat Ç. biraz daha dikkatle bakınca avukatı tanıdı. Soğuk bir şekilde el sıkıştılar. "Buyurun odama geçelim."</p>

  <p class="heading">"Hayır, önce müvekkilimle görüşeceğim."</p>

  <p class="heading">"Görüşemezsin."</p>

  <p class="heading">"Neden?"</p>

  <p class="heading">"Biz bile ifadesini özel izinle alıyoruz."</p>

  <p class="heading">"Beni ilgilendirmez. Gözaltı süresi geçmesine rağmen ne mahkemeye sevk edildi ne de müdafi olarak görüşmeme izin verildi. Hakkınızda suç duyurusunda bulunacağım."</p>

  <p class="heading">"Gözaltına alan biz değiliz, Terörle Mücadele."</p>

  <p class="heading">"Onlar hakkında da suç duyurusunda bulundum."</p>

  <p class="heading">Harun "Tamam kardeşim," dedi. "Ne duyurusunda bulunursan bulun. Bana ne?"</p>

  <p class="heading">Odaya geçtiler. Behzat Ç. gizli tutulmak kaydıyla beş dakikalık bir görüşmeye izin vereceğini söyleyince Harun, şaşkın gözlerle amirini süzdü, bir bildiği vardır herhalde diye düşünüyordu. Belki de bu iyi niyeti gören Özcan'ın konuşacağını umuyordu. Ertan, Özcan'ın yanma girdi. Beş dakika sonra bir hışımla çıkıp</p>

  <p class="heading">"Yaptığınız bu işkencenin hesabını vereceksiniz," diyerek Cinayet Bürosu'nu hızla terk etti.</p>

  <p class="heading">Behzat Ç.'nin "Ne işkencesi, saçma sapan konuşma," dediğini duymadı bile. Harun avukatın arkasından ya sabır çekip bacak bacak üstüne attı: "İlk gördüğüm günden beri kılım bu adama! Biz bunun geçmişini iyice bir araştıralım, nedir yani bu adamlarla bağı."</p>

  <p class="heading">Behzat Ç.'nin aklı Ertan'ın ne yapmayı planladığındaydı.</p>

  <p class="heading">"Amirim şu melodiyi değiştir artık."</p>

  <p class="heading">"Ne melodisi?"</p>

  <p class="heading">"Telefonun çalıyor."</p>

  <p class="heading">Arayan Recep'ti. "Evet, sen haklısın," dedi. "İntihar mektubu Betül'ün&nbsp;defterinden koparılmış."</p>

  <p class="heading">Bataklık aslanı çalıların arasında pusuya yatmış, Irmağı geçmeye çalışan antilop sürüsünü gözlüyordu. Bata çıka ilerleyen sürünün biraz dışında kalmış üç antilobu görünce hafiften başını kaldırdı. Avı ırmaktan çıkarken gözleri büyüdü, sırtı dikleşti, ön patilerinin üstünde hafif arkaya gerilip yattığı yerden ok gibi fırladı. İki antilop sağa sola şeyimi, ortada kalan ne olduğunu anladığında iş işten geçmişti. Boğa antilobu denilen türden, güçlü kuvvetli bir hayvandı. Pusudan kurtulmak için geç kaldığından başını eğip boynuzlarıyla savunmaya geçti. İlk savunmada başarılıydı da, ama iki genç bataklık aslanı daha sökün edip çevresini sarınca, teslim bayrağını indirdi. Biri patilerini sırtına geçirdi, diğeri yere yıktı, üçüncüsü boğazını dişledi. Aslanlar pusuya yattığında kısık sesle konuşan BBC muhabiri, iş&nbsp;kesinleşince, "Genç bataklık aslanları için iyi bir av deneyimi," diye bağırdı. "Güzel bir ziyafet olacak."</p>

  <p class="heading">Behzat Ç. antilobun son çırpınışlarını ve titremelerini izlerken çatalını masaya bıraktı. Sabah kahvaltısında çeyrek ekmek, vasatî yarım kibrit kutusu büyüklüğünde beyaz peynir, üç zeytin ve bir kaşık reçel yiyip doymuştu. Pazarları fırsat bulup da TRT'nin BBCden devşirdiği Büyük Kedilerin Günlüğü'nü izlediğinde, zaman zaman eve iş getirdiği hissine kapılırdı gerçi, ama avcının avına uzanmak üzere olduğu o en heyecanlı noktada, mesleki gözlüklerini bir yana bırakır, olayın heyecanına kaptırırdı kendini. Ne pusu kurup taammüden avlanan bataklık aslanlarını yargılar, ne de hızlarına güvendiklerinden sürünün ortasına piyango misali dalan çitalara kızardı. Sonuçta hayatlarını sürdürmek için öldürüyorlardı; para hırsından, namus belasından, birikip de patlayan öfkeden, intikam alma arzusundan ya da psikopatlıktan değil. İntihar süsü vermiyor, şah damardan girdiklerini saklamıyor, leşleri yemiyor, kalanı akbabalara havale ediyorlardı. Kenya'nın Masai Mara'sında Ankara'nın memur işi cinayetlerinden farklı, hesap kitap içermeyen, samimi bir tekinsizlik vardı.</p>

  <p class="heading">Reçelin içindeki ekmek kırıntılarına bakıp, bir 216 yaktı. Dün gece Özcan'ı TEM'e teslim ettikten sonra sabaha karşı eve gelmiş, deliksiz bir uyku çekip öğlen uyanmıştı. İlk iş olarak duş almış, bir asker oğlu polise pek de uygun olmayan kirli sakalından arınırken, içi içine sığmaz bir halde akşama ne giyeceğini, nerede ne yiyip ne içeceğini, gelecek hesaba parasının yetip yetmeyeceğini, en önemlisi Baharla neyi nasıl konuşması gerektiğini düşünmüştü. Kahvaltılıkları salona çıkarıp büyük kedilerin karşısına oturduğunda, şu çoğu zaman bir sirki andıran televizyona bakarken, gününün iyi geçeceğinden emindi. Aslanlı bölüm bitince BBC&nbsp;muhabirlerinin Amber adını taktıkları çita, bir Thomson ceylanını ayaklan yerden kesilircesine kovalamaya başladı, kahvaltı sonrası nikotininin verdiği keyfi ikiye katlayan bir seyirdi. Bu arada çalan kapıyı biraz geç duydu, kalktı ama gözü televizyondaydı. Ceylan can havliyle kaçarken zikzaklar yapıyor, Amberin dengesini bozmaya çalışıyordu. En sonunda o da sırtında patileri hissetti, ayaklan bükülüp yere&nbsp;kapaklandı, başını kaldırdığında çitanın iki sivri ön dişi çoktan boğazına geçmişti. Gerisini bildiğinden kapıyı açmaya gitti. Gülsün kapının önüne boş kovayı koymuş, merdivenleri siliyordu.</p>

  <p class="heading">"Size zahmet şu kovayı doldurabilir misiniz?"</p>

  <p class="heading">Vileda setinden bozma kovayı alıp banyoya yollandı. Lavaboya tutup musluğu sonuna kadar açtı, musluğa takılı hortum, delik yerinden kaçak yapıyordu. Üstüne sıçramasın diye musluğu biraz kıstı, kovanın içine dolan suyun sesine üst komşuda çekilen sifonun sesi karıştı. Bazen bu ses onu geceleri de rahatsız ediyor, uykusunu bölüyordu. O anda az uyumak zorunda olanların uykuya verdiği kıymetle üst komşulara düşman oluyordu. Yine de böyle tekinsiz saatlerde birilerinin dışkılaması, yaşam belirtisi olması açısından güven vericiydi. Doğaya özgü toplu yaşamın verdiği güven işte. Üst komşular alt katta başkomiser oturuyor diye, en küçük olayda kapıyı çalmaya hazır ve huzurlu, o da çevrede yaşayanların varlığını hissetmekten memnundu. Günün beklentileriyle iyice romantik olmuştu ama bir an, yoğun bir endişe kapladı benliğini, para çekmeyi planladığı ATM'de para yoksa ne yapacağını düşündü. Diğer ATM'ye gidip gelene kadar buluşma saatim kaçırabilirdi. Evden on beş dakika daha erken çıkmaya karar verdiğinde kova taşmış, eşofmanının paçaları ıslanmıştı.</p>

  <p class="heading">Kovayı üstünden biraz boşalttı. Dökülmemesi için fazla sarsmadan taşıyıp, kapının önüne koydu: "Buyur Gülsüm." Kadın ters ters bakıyordu. Ne olduğunu anlamaya çalışırken, herhalde pazar günleri bütün apartmanın merdivenlerini silsem ben de böyle sinirli olurdum diye empati kurmaya bile çalıştı ama nafile. Gülsün kovayı aldıktan sonra: "Sağ ol Nevzat Bey," deyip arkasını dönünce meseleyi anladı. "Ya kusura bakma," demeye çalışırken Gülsün çoktan gözden kaybolmuştu. Eli kapının kolunda "Gülsün, Gülsün," diye seslendi ama cevap alamadı.</p>

  <p class="heading">Telafisi en güç şey dikkatsizlik sonucu kınlan kalplerdir. Iş işten geçtiğinde bütün mazeretler tedavülden kalkar, kıran da kınlan da piç gibi ortada kalır. Berna'yla da böyle olmuştu, belli bir sının aştıktan sonra geriye dönmesi zordu. "Bırak şunu, şeytan görsün yüzünü!"&nbsp;</p>

  <p class="heading">"Öyle deme!"</p>

  <p class="heading">"Gülsün, Gülsün..." diye apartmanın içini çınlattı. Sanki Berna'yla arasındaki itilaf da Gülsün'ün geri dönmesiyle çözülecekti. Ama Gülsün geri dönmedi. Onun yerine, çevik adımlarla merdivenleri çıkan Kamber'in sesi işitildi: "Buyur beyim, bir şey mi oldu?"</p>

  <p class="heading">"Yahu kusura bakma, senin hanıma Gülsüm dedim yine?"</p>

  <p class="heading">"Eee, ne olmuş?"</p>

  <p class="heading">"Yani kusura bakma, ona de ki..."</p>

  <p class="heading">"Ya bırak beyim, ha Gülsüm, ha Gülsün ne fark eder. Yüzünün güldüğü mü var zaten, hep bir karış surat."</p>

  <p class="heading">"Valla bilerek yapmıyorum."</p>

  <p class="heading">"Bilerek desen ne olacak, kafayı taktığın şeye bak. Ben çekerim kulağını, bugünlerde iyice bir haller oldu zaten."</p>

  <p class="heading">"Aman ha, sakın."</p>

  <p class="heading">Kamber bıyığını burarken konuyu değiştirdi:</p>

  <p class="heading">"Geçen seni televizyonda gördük, çok takdir ettik. Bir öğretmen mi ne vurulmuş, katili hemen yakalamışsınız."</p>

  <p class="heading">"Biz yakalamadık, kendi teslim oldu."</p>

  <p class="heading">"Bırak beyim şimdi alçakgönüllülüğü, televizyonlar bile söyledi, polisin başarılı operasyonuyla yakalandı dedi. Tam orada sen çıkıyordun, elinde telsizle koşarken. Biz seni bilmiyor muyuz, hep övündük bizim apartmanda oturur diye."</p>

  <p class="heading">"Öyle diyorsan öyledir, ne yapalım."</p>

  <p class="heading">"Bakkala çıkacağım, bir isteğin var mı? Ama İddaa kuponu yatırtacaksan vakti geçti, beş dakika var maçların başlamasına."</p>

  <p class="heading">"Yok sağ ol."</p>

  <p class="heading">"Sağlıcakla kal o zaman."</p>

  <p class="heading">Kamber arkasını dönüp giderken aklına geldi:</p>

  <p class="heading">"Bulursan bana ikili tuvalet kâğıdı al," dedi. "Acelesi yok, yarın öbür gün de olur. Dur parasını vereyim."</p>

  <p class="heading">"Gerek yok beyim, getirince verirsin."</p>

  <p class="heading">Kamber merdivenleri inerken Amber de geyiği yiyordu. Televizyonun sesini kısıp, radyoyu maç yayınlarına başlamak üzere olan TRT FM'e ayarladı.</p>

  <p class="heading">Gençlerbirliği bu hafta Kayseri deplasmanındaydı. 19 Mayıs Stadı'nda çıplak gözle seyrettikleri bir yana, şifreli kanal dört büyüklerle oynananlar hariç Gençlerbirliği maçlarını vermediğinden, tuttuğu takımın hemen hemen sezonun yansında nasıl oynadığından fazla haberi yoktu. Artık işi radyo spikerinin betimleme gücüne ve denk gelirse akşam yayınlanan üç dakikalık özetlere kalmışa. Televizyon sessizken daha korkutucu bir aletti. Geyiğin yansından fazlasını bitiren Amber'in karnı şişmiş, çevreye ondan arta kalacakları bekleyen akbabalar tünemişti. O an telefon çalınca "Bu da herhalde bizim Akbaba'dır," dedi içinden. "Ama ona da haksızlık etmemek lazım, benim ondan farkım ne ki. Hepimiz cinayet esnafıyız." Kamera beş on saniyedir sabırsızlıkla sağa sola giden akbabaları gösteriyordu, işte o da böyle, cinayet işlendikten sonra, olay yerinde sağa sola koştururken, beş on saniye kameralara takılanlardandı. Telefonu dördüncü çalışında açtı.</p>

  <p class="heading">Ahizenin öbür ucunda Tahsin'in hal hatır soran tok sesi duyuluyordu.</p>

  <p class="heading">"Ne olsun, belgesel seyrediyorum," dedi.</p>

  <p class="heading">Tahsin esasen kibar gözüküp, alttan alta fırçalama gayreti içinde olan biriydi. Önemli bir şey olmasa evden aramazdı, zaten çok bekletmeden asıl konuya giriverdi: "Sen Özcan'ın yanına avukat mı soktun?"</p>

  <p class="heading">"Kim söyledi?"</p>

  <p class="heading">"Ne önemi var kimin söylediğinin. Benim iyi niyetimi suiistimal ediyorsun. Talep kâğıdını imzalarken ne dedim sana, başımıza iş çıkarma dedim. Bu kritik zamanlarda yaptığın şeye bak."</p>

  <p class="heading">Tahsin'in kritik zamanlardan kastı, terfi ve tayin dönemleriydi. İyice sinirlenmiş olduğundan, bunu da açık açık söylemekten çekinmedi, hatta daha bile ileri gitti. "Yahu benim kariyerimle niye oynuyorsun. Kendin deliliğin yüzünden&nbsp;başkomiserlikte kaldın, beni de yaktın. Ben de senin yüzünden beş yıldır burada çakıldım kaldım."</p>

  <p class="heading">Kusura bakma mı desin, sunturlu bir küfür mü savursun bilemediğinden suskun kalmayı tercih etti. Ama Tahsin durulacak gibi değildi:</p>

  <p class="heading">"Bir de Narkotik'in işlerine burnunu sokmuşsun. Hadi soktun diyelim, nasılsa sicilim bozuk, battı balık yan gider diye yaşıyorsun."</p>

  <p class="heading">TRT FM'in merkezdeki spikeri, "Şimdi Kayseri Atatürk Stadı'na bağlanıyoruz," dedi.</p>

  <p class="heading">"Bir saniye."</p>

  <p class="heading">Tahsin süstü. Radyodan yükselen sesleri duyduğunda anlamıştı gerçi, ama bir de spikerin teyit etmesini bekledi.</p>

  <p class="heading">"Kayseri'den gol haberi var. Dakika altı; Kayserispor bir, Gençlerbirliği sıfır. Sağ taraftan gelişen atakta topla buluşan..."</p>

  <p class="heading">Tahsin "Orada mısın?" dedi.</p>

  <p class="heading">"Evet, devam et sen."</p>

  <p class="heading">"Hadi Narkotik'in işlerine karıştın diyelim, o çocuğun niye ağzını burnunu kırdın. Adı neydi? Alp miydi neydi?"</p>

  <p class="heading">"Kim söyledi?"</p>

  <p class="heading">"Kim söyledi deyip durma! Her türlü haltı ye, ondan sonra kim söyledi. Duyulmayacak mı bunlar? Vatandaşı sopala gönder devri bitti, herkes hakkını arıyor artık. Çocuğun cebine hapı siz mi koydunuz?"</p>

  <p class="heading">"Hayır."</p>

  <p class="heading">"Hayır deme, yaptıysan söyle, benden laf çıkmaz."</p>

  <p class="heading">"Hap çocuğun cebinden çıktı."</p>

  <p class="heading">"Narkotik'ten Osman yok muydu yanınızda, o sağlam pabuç değil? Belki sizden gizli koymuştur, yakmıştır çocuğun başını."</p>

  <p class="heading">"Bilmiyorum, biz kulağını çekip bırakacaktık."</p>

  <p class="heading">"Kulak çekeceksen yavaş çek, burnunu kırmışsın çocuğun, kafasına on dikiş atmışlar."</p>

  <p class="heading">"İşin iç yüzünü bilmiyorsun."</p>

  <p class="heading">"Bilsem ne olacak, öğrensem ne olacak? Bunlar Ankara'nın tanınmış, zengin aileleri. Çocuğun babası araya bir tanıdık koysa hepimizi siker atar."</p>

  <p class="heading">Bardağı taşıran damla buydu. Zenginliğin, kendisini ve kızım sikip atacağı fikri. Tahsin'in sesini bastıran bir tonda çıkıştı:</p>

  <p class="heading">"O zaman oğluna sahip çıksın, benim kızımı..."</p>

  <p class="heading">Gerisini getiremedi, rahatsız eden mi dese, uyuşturucu veren mi dese, cinsel ilişkiye... Bütün kötü görüntüler kafasında uçuştu durdu.</p>

  <p class="heading">"Lan beni delirtmesinler! Lan beni delirtmeyin!"</p>

  <p class="heading">"Dur bir sakin ol!"</p>

  <p class="heading">On saniyelik bir suskunluk oldu.</p>

  <p class="heading">"İyi misin?"</p>

  <p class="heading">"Saçma sapan konuşma."</p>

  <p class="heading">"Neyse tamam, kendini toparla. Bunları yarın bilahare konuşuruz. Ama şunu söyleyeyim bak, bir deli kızın peşine takıldın kaldın. Bırak ya, intihar etmiş işte. Şüphen varsa çocuklardan birine söyle baksın. Yok adam takip etmeler, yok Adli Tıp, film mi çeviriyorsunuz! Başka işimiz mi yok ya! Önce Keçiören canavarını yakalayın, 13 yaşındaki kıza tecavüz etmiş, bütün gazeteler çarşaf çarşaf yazıyor, millet korkudan uyuyamıyor!"</p>

  <p class="heading">"İntihar mektubu defterinden koparılmış."</p>

  <p class="heading">"Ne mektubu?"</p>

  <p class="heading">"Betül'ün cebinden çıkan intihar mektubu. Defterinden koparılmış."</p>

  <p class="heading">"Eee?"</p>

  <p class="heading">"Esi, başkası koparıp kızın cebine koymuş, intihar süsü vermiş."</p>

  <p class="heading">"Belki kendisi koparmıştır, nereden biliyorsun?"</p>

  <p class="heading">"Bilmiyorum, anlamaya çalışıyorum."</p>

  <p class="heading">"Yahu manyaklık yapma Allahını kitabını seversen. Yani benden iki dönem öncesin, zamanında bana ağabeylik yaptın, başım gözüm üstüne, Allah razı olsun. Tamam benim sözümü dinlemek zorunda da değilsin. Deliliğin yüzünden</p>

  <p class="heading">yükselemedin, kazayla ben senin amirin oldum. Ama düşündükçe sinirim tepeme çıkıyor, bu iş yüzünden fırça yemediğim adam kalmadı. Ramazan Akyüz de sizden şikâyetçi."</p>

  <p class="heading">"O kim?"</p>

  <p class="heading">"Olayın olduğu barın sahibi?"</p>

  <p class="heading">"Ramazan Ağbi mi?"</p>

  <p class="heading">"Ağbi mi dayı mı bilemem. Ama bütün Asayiş Şube'yi tanıyor, mekân sahibi adam, tanıyacak tabii. Müdüre şikâyet etmiş. Küfür mü ettiniz siz buna?"</p>

  <p class="heading">"Hatırlamıyorum, ifadesini aldık ama öyle çok sıkıştırmadık. Adamın barından silah çıktı, susturucu çıktı, captagon çıktı."</p>

  <p class="heading">"Ya isterse füze çıksın, roket çıksın, sana ne ya sana ne!"</p>

  <p class="heading">"inan ki kafam şişti."</p>

  <p class="heading">"Benim senden daha beter şişti."</p>

  <p class="heading">"Yarın konuşalım bunları."</p>

  <p class="heading">"Tamam."</p>

  <p class="heading">İki tarafta da çat diye kapatılan telefonun sesi çınladı. O an, sanki bu&nbsp;yetmezmiş gibi, zile basmaya tenezzül etmeyen biri, gümbür gümbür kapıyı yumrukluyordu.</p>

  <p class="heading">Kapının deliğinden baktı, Şevket... Takım elbisesinin eteklerine vuruyor, üstünü başını silkeliyordu.</p>

  <p class="heading">"Ne oldu ağbi?"</p>

  <p class="heading">"Çekil şöyle."</p>

  <p class="heading">Behzat Ç.'yi göğsünden itip içeri girdi. Yürürken hafif sekiyordu.</p>

  <p class="heading">"Allah belasını versin!"</p>

  <p class="heading">"Ne oldu?"</p>

  <p class="heading">"Düştüm."</p>

  <p class="heading">"Nerede?"</p>

  <p class="heading">"Nerede olacak, merdivenlerde. Her taraf kayıyor, temizlik terörü!"</p>

  <p class="heading">Behzat Ç. ağbisinin omzuna dokunup "Gel şöyle içeriye geç, bir nefes al," dedi. Şevket omzuna dokunan eli sertçe itti. Gözleri büyüdü, birden bağırmaya başladı, ellerini cenaze namazı kılar gibi iki sallayıp bir bağlıyor, eller kulakla bel arasında inip çıkarken koridor inliyordu: "Oğlum sen manyak mısın? Deli misin? Divane misin? Psikopat mısın?" Kombine sorularına cevap bekliyormuş ve hepsinin yanıtının evet olduğundan eminmiş gibi sustu. Behzat Ç. ne olduğunu anlamaya çalışırken sessizce gardım almış, bir eli portmantoda bekliyordu.</p>

  <p class="heading">Şevket kafasını öne eğip, sesini biraz alçaktı: "Yunus'a silah çekmişsin Ceyda çıldırmış, zaten çılgındı ya, kalan aklını da kaybetti. Bu adam hepimizi öldürecek deyip duruyor. Suç duyurusunda bulunacaklardı, yalvar yakar ikna ettim."&nbsp;</p>

  <p class="heading">"Ağbi bir sakin ol!"</p>

  <p class="heading">"Ne sakin olacağım lan! Berna'nın da sevgilisini dövmüşsün. Oğlan hapse girdi diye kız yorgan döşek yatıyor. O da aklım oynatl1 sayende. Kedisinden başka kimseyle konuşmuyor. Oğlanın cebine hap koyup başını yakmışsınız. Kabadayı mısın sen Mafya mı kesildin başımıza?"</p>

  <p class="heading">"Ağbi bir sakin ol!"</p>

  <p class="heading">Şevket'in ağandan köpükler çıkıyordu. Kolunu silkeleyip salona yürüdü: "Ne sakin olacağım ya. Ne sakin olacağım! Bizim de bir adımız var, şerefimiz var. Kırk yaşma geldin, hâlâ psikopatça her gün, hâlâ bir sürü manyaklık. Lan hayatım senin girdiğin kavgaları ayırmakla geçti. Yeter lan, yeter! Aklını başına devşir!" Şevket ceketini çıkarıp, kavgaya hazırlanır gibi gömleğinin kollarını sıvadı, ardından kendini koltuğa attı. Bileklerini ovuyor, nefes alırken güçlük çekiyordu.</p>

  <p class="heading">Behzat Ç. salonun kapısında durmuş, sinirden gülmeye başlamıştı.</p>

  <p class="heading">"Gül! gül! Elâlem de bize götüyle gülüyor zaten. Sapasağlam adamdım, senin yüzünden tansiyon hastası oldum."</p>

  <p class="heading">"Ağbi bir sakin ol. Ben sana bir su getireyim, çay demledim yeni, koyayım mı?" Şevket içini çekip "Tamam," dedi. "Bir su getir, sakin konuşalım. Şu radyoyu da kapat."</p>

  <p class="heading">Behzat Ç. radyonun sesini kısıp mutfağa gitti. Suyu doldururken eli titredi, bardağın dışına taşırdı biraz. Şevket'in sesi mutfağa kadar geliyordu: "Bizim de bir çevremiz var, ağırlığımız var! Gururumuz var, haysiyetimiz var! Varlıklı insanlarız. Sinirlerin kaldırmıyorsa bırak bu işi, mecbur musun milletin ağız kokusunu çekmeye. Zaten bu gidişle yine açığa alırlar seni, bu gidiş gidiş değil."</p>

  <p class="heading">Şevket suyu bir dikişte bitirip, kemerini gevşetti.</p>

  <p class="heading">"Bir tane daha?"</p>

  <p class="heading">"Hayır."</p>

  <p class="heading">Şevket "Yunus..." derken sözü yarım kaldı. İki adamın gözü de zırlamaya başlayan telefona kaydı. Behzat Ç. telefonu açıp açmamakta tereddüt ediyordu, "Bir kişiyi daha kaldıramam," diye düşünüyordu, "Bir kavgayı daha kaldıramam."&nbsp;</p>

  <p class="heading">"Açsana şunu!"</p>

  <p class="heading">Beşinci zırlamadan sonra açtı, ses vermeyip, karşı tarafı bekledi.</p>

  <p class="heading">"Amirim."</p>

  <p class="heading">Harun'du.</p>

  <p class="heading">"Ne var?"</p>

  <p class="heading">"Ulus'taki boş evin eski kiracısını bulduk."</p>

  <p class="heading">"Hangi boş ev?"</p>

  <p class="heading">"Betül'ün çantasından çıkan adres vardı ya..."</p>

  <p class="heading">"Ee..."</p>

  <p class="heading">"Evi boşaltan kiracı, Resul adında biriymiş, Tuzluçayır Lisesi'nde tarih hocası. Başka bir yere taşınmış galiba."</p>

  <p class="heading">"Bunun için mi aradın?"</p>

  <p class="heading">"Sırf bu değil, adamın lâkabını duysan..."</p>

  <p class="heading">"Neymiş?"</p>

  <p class="heading">"Komünist Resul."</p>

  <p class="heading">"Ne olmuş..."</p>

  <p class="heading">"Öyle deme amirim, bu Betül'ü biliyorsun, örgüt sempatizanı. Yurtdışından gelen Gökhan da aynı örgütten, Hayalet'in peşinde olduğu Muhsin de, TEM'den aldığımız Özcan da. Hepsi aynı bokun soyu, o zaman bu Komünist Resul de onların adamıdır."</p>

  <p class="heading">"Tamam. Bakın o zaman adamın kaydına kuyduna. Olmadı bir ara gider, görürüz."</p>

  <p class="heading">"Bir de Tahsin amir..."</p>

  <p class="heading">"Biliyorum. Benimle de konuştu. Sen bırak şimdi bu Komünist Resul'ü falan, Keçiören'deki tecavüz işine bakın. Komünistlik mi kaldı artık, millet cinsi sapık korkusundan uyuyamıyor. Hayalet'e de söyle, alamayacak gibiyse Muhsin'in peşini bıraksın, fazla dolaşmasın ortalıkta."</p>

  <p class="heading">"Bir şey mi oldu?"</p>

  <p class="heading">"Yok bir şey."</p>

  <p class="heading">Behzat Ç. Alp'i dövdüğü geceden aklında kalan çeşitli kareleri anımsamaya çalışırken "O çocuğun cebine hapları Osman mı koydu?" diye sordu.</p>

  <p class="heading">"Yok ya! Kendi cebinden çıktı. Şerefsiz götünden uyduruyor siz koydunuz diye. Ama şüphen varsa Osman'la bir daha konuşuruz."</p>

  <p class="heading">"Tamam, kalsın."</p>

  <p class="heading">Ahizeyi yerine koydu. Masanın üstündeki kahvaltılıklara ve ağzına kadar dolu küllüğe baktı. Çocukluğunun ve evliliğinin tıka basa doldurulmuş salonlarına inat, çok az eşyası vardı. Şevket'in oturduğu üçlü koltuk, kendi koltuğu, katlanır masa, televizyon, halı. 216'dan sararmış duvarların bu bahar badanaya ihtiyacı vardı. Bir de zigon sehpa uydursa, hiçbir ihtiyacı kalmayacaktı.</p>

  <p class="heading">"Aç mısın, tabak çatal getireyim mi?"</p>

  <p class="heading">"Yok, sen yeni mi kahvaltı yapıyorsun?"</p>

  <p class="heading">"Evet. Çay koyayım mı?"</p>

  <p class="heading">Şevket tekli koltuğu gösterdi, "Bırak çayı falan, sen şuraya bir otur, sakin sakin konuşalım," dedi.</p>

  <p class="heading">Tekli koltuğa oturup bir 216 yaktı. Televizyonda, ağacın dalma uzanmış anne leopar Kesik Kuyruk yavrularını bekliyordu.</p>

  <p class="heading">"Bana da versene bir tane."</p>

  <p class="heading">"Hayrola sigaraya mı başladın?"</p>

  <p class="heading">Şevket çektiği ilk nefesin çoğunu havaya üfleyip "Sayende," dedi. "Bak şimdi, Yunus'u ara, bir anlık sinirime geldi, kusura bakma de. Özür dile."</p>

  <p class="heading">"Bir de terapiye gideyim istersen."</p>

  <p class="heading">"Aslında ihtiyacın var. Bizim hanımın, çocukların gittiği bir psikiyatr var, her ay dünyanın parasını dökülüyoruz. Göndereyim istersen seni."</p>

  <p class="heading">"Ona kendin git."</p>

  <p class="heading">Behzat Ç. kalktı.</p>

  <p class="heading">"Dur nereye gidiyorsun?"</p>

  <p class="heading">"Küllük getireceğim."</p>

  <p class="heading">"Bırak şimdi, var ya burada." Şevket 216'yı ağzına kadar dolu küllüğün kenarına yaslayıp "Bak ağbicim," dedi. "Yapma bunları, aklını başına devşir." Behzat Ç. muhabbetin gideceği yönü anladığından kazağının yakasını çekiştirdi. Şevket ondaki rahatsızlığı görüp, gireceği konuyu erteledi.</p>

  <p class="heading">"Yengenler seni televizyonda görmüş. Bir öğretmeni mi ne vurmuşlar?"&nbsp;</p>

  <p class="heading">"Doğrudur."</p>

  <p class="heading">Şevket sıkıntıyla bacak bacak üstüne attı, salonun ortasına kadar&nbsp;ayakkabılarıyla girmişti. "İyi aferin, böyle şeylerle gündeme gel. Vatandaşı koru, niye dövüyorsun. Berna üç gündür odasından çıkmıyor, benimle de konuşmadı, yemek de yemiyor."</p>

  <p class="heading">Behzat Ç.'nin göğsüne bir ağırlık çöktü. Gözlerini kapatıp, başparmaklarıyla burun kökünü ovdu.</p>

  <p class="heading">"Ama sevgilisini niye dövüyorsun yani, ciddi düşünüyorlarmış. Koca kız oldu, alıp turşusunu mu kuracaksın? Elbet birine varacak."</p>

  <p class="heading">"Ya bırak ağbi, ciddi düşünüyor dediğin herif serserinin biri, hapçı."</p>

  <p class="heading">Hapçı değil, bırakmış. Zengin veledi ne de olsa, bir özenti alışmış, Narkotikte iki tokat yiyince, tedavi görmeye başlamış. Sen mi hap koydun cebine?"</p>

  <p class="heading">"Ben hap falan koymadım. Cebinden çıktı. Yunus anlattı bana, Berna'nın odasında bu hapları bulduk dedi."</p>

  <p class="heading">"Sen Yunus'un lafına ne bakıyorsun, beş para etmez herifin teki. Berna almış çocuğun elinden hapları, yeniden başlamasın diye saklamış."</p>

  <p class="heading">"Bana öyle anlatmadılar."</p>

  <p class="heading">"Onlar ne bilecek. Sen Berna'nın kendisiyle neden konuşmuyorsun?"</p>

  <p class="heading">"Telefon açıyorum cevap mı veriyor..."</p>

  <p class="heading">Şevket koltuğa yaslanıp "Kafana takma," dedi. "Gençtir, iki gün isyan eder sonra unutur, barışırsınız. Şimdi onu bırak da, eve müşteri çıktı."</p>

  <p class="heading">Behzat Ç. alnında bütün gün yakasını bırakmayacak sancının ilk belirtilerini duydu.</p>

  <p class="heading">"Aynı konuyu açma yine."</p>

  <p class="heading">"Bu sefer ciddi."</p>

  <p class="heading">"Anam nerede oturacak?"</p>

  <p class="heading">"Evi satıp parasını yiyelim demiyorum. Yeni bir daire alacağız. Üstünü ben tamamlayacağım. Emlakçı arkadaşım güzel bir takas önerdi Çayyolun’da."&nbsp;</p>

  <p class="heading">"Cebeci'deki evi satıp, Allanın unuttuğu yere mi taşınacak annem?"</p>

  <p class="heading">"O Allahın unuttuğu dediğin yerde oturuyor artık Ankara'nın bütün zenginleri."&nbsp;</p>

  <p class="heading">"Bir sus."</p>

  <p class="heading">TRT FM'in spikeri, "Şimdi Kayseri Atatürk Stadı'na bağlanıyoruz," dedi. "Annem de olur dedi. Dökülüyor zaten Cebeci'deki ev. Sen de bırak artık şu inadı."</p>

  <p class="heading">"Sus!"</p>

  <p class="heading">"Kayserispor iki, Gençlerbirliği sıfır. Sol taraftan gelişen akında..."</p>

  <p class="heading">"Sen de zaten kafa olsa, Gençler'i tutmazdın. Bak işte iki sıfır. Hayatın inat, bize inat gittin Gençler'i tuttun."</p>

  <p class="heading">Behzat Ç. yumruklarını sıktı, pişmiş kelle gibi sırıtan Şevketi ayaklarından kavradığı gibi koltuğun arkasına devirmeyi düşündü bir an. Böylece koltukla pencere arasına sıkışır, bir daha da oradan çıkamazdı. Bu düşünceyi derhal aklından kovamazsa, kalkıp uygulayabilirdi. Bakışlarını Şevket'in yüzünden kaçırıp ayağa kalktı: "Ben sana bir kahve yapayım!"</p>

  <p class="heading">"Bırak şimdi, konuyu değiştirme."</p>

  <p class="heading">Şevket'in cevabını beklemeden mutfağa varmıştı. Cezveye kahve ve su koydu. Şevket kâbus gibi peşindeydi, yakasını bırakmıyordu.</p>

  <p class="heading">"Hayrola tıraş olmuşsun, eşkâli düzeltmişsin. Yatağın üstünde de kıyafetler var, biriyle mi buluşacaksın?"</p>

  <p class="heading">"Az şekerli yapıyorum."</p>

  <p class="heading">"Uyar. Kiminle buluşacaksın?"</p>

  <p class="heading">Kahveyi karıştırırken, gözleriyle kar altındaki Dikmen Vadisi'ni taradı.</p>

  <p class="heading">"Bahar'la mı buluşacaksın? İstersen bizim küçük evin anahtarını vereyim." Behzat Ç. yumruklarını sıktı, karın vadiye yaydığı sessizlikle kafasının içindeki gürültü arasında sıkışıp kaldı.</p>

  <p class="heading">"Tamam tamam, kızma. Ama geçen de dedim bak, bu iş öbür türlüsüne benzemez. Kahveye bak, kahveye!"</p>

  <p class="heading">Birden ocağın altını kapattı, taşan kahve ocağın kenarında birikmişti. Kalan kahveyi, köpüğünü tutturamadan fincana koyup, mutfak masasında oturan Şevket'in önüne koydu.</p>

  <p class="heading">Şevket "Zaten senin kulağını çekecektim," diye bozdu sessizliği.</p>

  <p class="heading">"Niye, ne oldu?"</p>

  <p class="heading">"Seni o tip bir kadınla görmüşler."&nbsp;</p>

  <p class="heading">"Ne tip?"</p>

  <p class="heading">"Ne tip olacak, hayat kadını işte. Gönül diye biriymiş, gece vakti evine girip çıkıyormuşsun. Tamam, bekâr adamsın, yapma demiyorum. Ama o kadar da düşme yani."</p>

  <p class="heading">Tezgâhın üstündeki bezle ocağın kenarını sildi. Gülsün'ün gelmesine daha bir hafta vardı. Şevket'in boğazına sarılmayı düşündü bir an. Gözü ekmek rafındaki bıçaklara takıldı. "Kanlı bir cinayet ha, ne dersin!" Yarın üçüncü sayfada yeri garantiydi: "Cinayet Büro Amiri Behzat Ç., tartıştığı ağbisi Şevket Ç.'yi on altı yerinden bıçakladıktan sonra mesai arkadaşlarına teslim oldu. Olay dün öğlen saatlerinde..."</p>

  <p class="heading">Aklındaki gazeteyi yırtıp "Ne yapalım," diye bağırdı. "Metres tutacak paramız yok!" Şevket'in daha fazla konuşmasını önlemek için aspiratörü açtı. Ama Şevket'in gür sesi aspiratörü bastıracak cinstendi. Höpürdeterek içtiği ilk yudumun ardından "Ben de konuyu oraya getirecektim," dedi. "Ne düşündüm bak, seni geri hizmete versinler, ama yine kadroda gözük. O kadar yıl hizmet ettin, emekli olana kadar&nbsp;birkaç yıl idare etsinler. Gel otelde çalış, cebin para görsün biraz, sonra istersen bırakırsın. Çok önemli, çözemedikleri bir cinayet işi olursa da gider bakarsın arada. O kadar genç çocuk var, canavar gibi. Nasıl olacak diye kafana takma, ben hallederim. Geçen gün Tahsin'le de konuştum zaten."</p>

  <p class="heading">Behzat Ç. birden arkasını döndü: "Tahsin'le mi konuştun?"</p>

  <p class="heading">"Evet, ne var bunda. Geçen gece otelde yemek yediler, büyük baş&nbsp;müdürleriniz falan da vardı. Tahsin senin için ben vazgeçemem ondan falan dedi ama hikâye. Müdürlerin yanında usulden söyledi. Yoksa şundan kurtulsam da rahatlasam diye düşünüyor. Haklı, senin yüzünden adam da terfi edemiyor. Giderken bir köşeye çekti, siz nasıl uygun görürseniz dedi, bir yolunu buluruz."</p>

  <p class="heading">Behzat Ç. cezveyi var gücüyle ocağa vurdu. Cezvenin dibinde kalan kahve mutfağın dört yanma sıçradı.</p>

  <p class="heading">"Benim hayatımı düzenlemeyi bırak!"</p>

  <p class="heading">Şevket gömleğine sıçrayan kahveyi silkeledi.</p>

  <p class="heading">"Ne oluyor lan, ne oluyor! Bana da mı el kaldıracaksın? Ayağımın altına alırım ulan seni! Biz senin iyiliğin için uğraşıyoruz."</p>

  <p class="heading">"Uğraşma benim iyiliğim için."</p>

  <p class="heading">"Uğraşmam! Çok meraklıydım zaten. Çok sikimdeydin. Ulan, ulan ben olmasaydım..."</p>

  <p class="heading">"Ne olacakmış sen olmasaydın."</p>

  <p class="heading">"Sen şimdi ya Siirt'teydin ya Bayburt'taydın, nankör! Çoktan sürerlerdi seni. Kaç sefer araya girdik. Ulan Reşat bile işi gücü bıraktı, koca Reşat lan bu, bizim Reşat, senin için müdüre çıktı! Reşat lan bu Reşat! Şaka değil! Gerektiğinde Başbakanla aynı kafilede uçağa binen Reşat! İşte bu adam senin için, o da bizim bir kardeşimizdir dedi, canımızdır ciğerimizdir dedi, müdürlerinize çıktı."</p>

  <p class="heading">"Ben mi dedim çıksın diye. Ben mi dedim beni koruyun diye!"</p>

  <p class="heading">"Bundan sonra bir şey yapmıyorum zaten. Ne halin varsa gör. Senin yüzünden Reşat'a da rezil olduk!"</p>

  <p class="heading">"Yeter be yeter! İki lafından biri Reşat. Allah da o Reşat'ın belasını versin! Kaçak otodan, naylon faturadan köşeyi dönmüş adam. Dünün hırsızlan, bugün başımıza Allah oldular."</p>

  <p class="heading">Şevket mutfağın kapısına kadar gitmişken, birden geri döndü ve çıldırdı: "Bu lafları, bu iftiraları var ya! Bu iftiraları var ya! Başka yerde ağzından kaçırma, o zaman seni ben bile kurtaramam! Kimse kurtaramaz! Reşat adamı siker! Senin yüzünden de çoluğu çocuğu var demez, önce beni siker! Hepimizi yakarsın! Senden zaten bir bok olmaz. Başımıza ne geldiyse senin manyaklığın yüzünden, psikopatlığın yüzünden, inadın yüzünden geldi. İnadın yüzünden..." Şevket sustu, yıllardır söylemek istediği ama söyleyemediği bir şeyin acısıyla kıvrandı. Behzat Ç. bunu anladı, ikisinin de aklından geçen, ama konuşulmayacak, yıllardır konuşulmaması gerektiğine inanılan bir konuydu.</p>

  <p class="heading">"Söyle," dedi. "Söyle. Ne olmuş inadım yüzünden."</p>

  <p class="heading">Şevket konuşmak için hızlı bir nefes alıp sustu, gerisini getiremiyor olmanın kızgınlığıyla başını iki yana salladı. Boğanın matadora baktığı gibi bakıyordu. Arkasını dönüp gidecekken Behzat Ç. yakasına yapıştı. "Söyle ağbi, söyle. İçinde kalmasın. Ne olmuş inadım yüzünden. Söyle ne olmuş?"</p>

  <p class="heading">Şevket yakasındaki elleri var gücüyle itip silkindi ve matadorun böğrüne ölümcül darbeyi geçirdi. "Ne söyleyeceğimi bilmiyor musun sanki! Babam da senin yüzünden kalp hastası oldu. Senin yüzünden öldü. Rahat bir emeklilik yüzü görmedi. Koca Rahmet Albay'ın adı unutuldu, diş kıranın babası oldu. Tutamadın kendini değil mi? Yüzbaşının ağzında diş kalmamış. Bir tek sen isyankârsın, bir tek senin onurun&nbsp;var. Lan babam araya girmese askeri hapishanede çürürdün! Yüzbaşına yumruk atmak ne demek! Yeniyetmeleri arabaya çekip dövmeye benzemez bu iş, askeriye bu, adamın götünden kiloyla kan alırlar! Ulan, ulan düşündükçe sinirim bozuluyor, koca Rahmet Albay, hasta haliyle gitti araya bir iki paşayı soktu yine. Yoksa nasıl girecektin akademiye. Babam tabii gururundan söylemedi bazı şeyleri, hiç&nbsp;karışmamış gibi yaptı. Ama akıllandın mı? Hayır, yine aynı hareketler, yine aynı psikopatlıklar..."</p>

  <p class="heading">Behzat Ç. sandalyeye çöktü, aspiratörün sesi kafasının içinde büyüyor, derinlere doğru yılankavi bir çukur açıyordu. "Rahatladın mı?" dedi. "Şimdi defol git." Şevket cevap vermedi, kıpkırmızı olmuş suratıyla, burnundan soluyordu. Arkasını döndü, bir hışımla salona gidip ceketini aldı: "Senin gibi kardeş olmaz olsun!" Kapıyı bile çarpmadan çıkıp gitti. Behzat Ç. aspiratörü kapattı, salona geçip radyonun sesini açtı. Tekli koltuğa oturup, arkaya doğru yatırdı. Tavandaki tanıdık şekillerden bıkınca gözlerini kapattı.</p>

  <p class="heading">"Şimdi Kayseri Atatürk Stadı'na bağlanıyoruz... Ceza alanının içinde yapılan, on kusurlu hareketten biri olunca, hakem Cüneyt Çakır tereddütsüz penaltı noktasını gösterdi. Gençlerbirliği için beraberlik şansı."</p>

  <p class="heading">Demek ki o ağbisiyle arenada cebelleşirken Gençler bir gol atmış, şimdi de penaltı kazanmıştı. Omzuna bir el dokununca yerinden sıçradı. Bir an tanıyamadı, tanıdığındaysa gerçekliğinden şüphe etti. Karşısında ağlamaktan şişmiş gözleriyle Berna duruyordu.</p>

  <p class="heading">"Maçın kader anı. Mehmet Çakır topu penaltı noktasına koydu."</p>

  <p class="heading">Behzat Ç. radyonun fişini çekti. Karşısındaki görüntünün gerçekliğinden emin olmuştu ama elleriyle yoklama ihtiyacı da duydu. Omuzlarına dokunan elleri iten Berna, sözlerine, "Hayatımı mahvettin," diyerek başladı.</p>

  <p class="heading">Herkesin hayatım mahveden adam, Mülkiyeliler'in karşısındaki büfenin önünde beklerken paltosunun yakalarını kaldırdı, belli belirsiz gülümsedi. Gerçi biraz melankolik biriydi, hüzün de iyi gelirdi kimi zaman ama büsbütün de kara düşüncelere dalmak ona göre değildi. Hele böyle bir zamanda. Saatine baktı, Bahar on dakika gecikmişti. "Şimdi," dedi. "Randevuya geciken bir kadın ne zaman aranmalı? On beş dakika sonra, yarım saat, ertesi gün?"</p>

  <p class="heading">Büfeci sürgülü camı açtı, pos bıyıklı, istese Kırkpınar'da başaltına&nbsp;güreşebilecek cüssedeydi, "Bir şey mi istedin?" dedi.</p>

  <p class="heading">"Hayır, kendi kendime konuşuyorum."</p>

  <p class="heading">"Deli misin?"</p>

  <p class="heading">"Polisim."</p>

  <p class="heading">Pehlivanın yüzü değişti, "Çekil git lan büfenin önünden," demeye&nbsp;niyetlenmişken "kusura bakmayın," demek zorunda kaldı. Yükselde, teneke kutuların içinde ateş yakmış işportacılar, ısınmak için yerlerinde zıplıyor, rüzgâr iri kar taneleri savuruyordu. Tekrar saatine bakıp, olumsuz hava şartlarında on beş dakika sonra aramanın uygun olacağı kanaatine vardı. Telefon uzun uzun çaldı... Böyle anlarda insanın içini kemiren, belirsizliktir. "Dünkü çocuk musun?" dedi içinden. "Kalbin niye böyle küt küt..." Hani, kesin bir dille reddedilmek bile bu belirsizliğin neden olduğu sıkıntıdan iyiydi. Yedinci çalıştan sonra kapattı.</p>

  <p class="heading">"Geç kalan bir kadının telefonu en fazla kaç sefer çaldırılmak? Yedi, dokuz, yüz dokuz..."</p>

  <p class="heading">Büfenin camını tıklattı.</p>

  <p class="heading">"Bir naneli şeker ver."</p>

  <p class="heading">"Hangisinden olsun?"</p>

  <p class="heading">"Naneli olsun!"</p>

  <p class="heading">Cebindeki bozuklukları büfenin tezgâhına koyup "Yeter mi?" diye sordu. "Bütün gün 216 içiyoruz, ağzımız kokmasın."</p>

  <p class="heading">Şekeri uzatan büfeci "Yeter ağbi," deyip, paranın bir kısmını geri verdi. Donma tehlikesi geçiren kulaklarını ovuşturdu ama kaskatı kesilen ayakları için şu an yapabileceği bir şey yoktu.</p>

  <p class="heading">"Şimdi bir deneme daha yapabiliriz."</p>

  <p class="heading">Bu sefer ikinci çalışın sonuna gelmeden açıldı telefon. Havanın soğuğundan ayrı, göğsünden saç diplerine yükselen bir ürperti duydu.</p>

  <p class="heading">"Merhaba," dedi. "Benim... Gelmiyor musun?"</p>

  <p class="heading">"Gelmezsem ne yapacaksın? Bana da mı işkence yapacaksın?"</p>

  <p class="heading">"Anlamadım..."</p>

  <p class="heading">Aslında çok iyi anlamıştı ya, ilk şaşkınlıkla böyle demişti. Demek ki Ertan hemen yetiştirmişti Özcan'la ilgili vaziyeti. "İyi de," dedi. "Ben bir şey yapmadım ki..." Bahar çoktan kapatmıştı telefonu. Göğsünün hemen altında bir alan donuverdi, sonra da bu kaygan zemin ortasından çatlayıp tuz buz oldu. Herkesin hayatını mahveden adam, o kadar duygusal biri değildi. Orada daha fazla beklemenin anlamsız olacağını düşündüğünden, içindeki kırıkları topladı. Serseri mayın gibi yollara vurdu kendini; "İki buçuğa sinema," diye çığıran korsan CD satıcılarının, kemercilerin, ışıldaklı oyuncakçıların yanından geçti, birileri ona çarptı, o başkalarına tosladı.</p>

  <p class="heading">"Başının gözünün sadakası olsun!"</p>

  <p class="heading">Dönüp baktı; yere serdiği kartona, kucağında çocuğuyla oturmuş, avurtları çökük, esmer bir kadındı. Dilenci mafyası Ekrem, yolda yürüyenlerde korku ve acıma duygulan yaratmak için, elemanlarına karşı da iyice Allahsız olmuştu.</p>

  <p class="heading">"Kalk," dedi. "Çocuğu hasta edeceksin, kapalı üstgeçitte bekleyin." Elini cüzdanına atıp 10 YTL çıkardı. Nasılsa bu akşamın tahmini bütçesi, bir hayli fazla verecekti. "O Ekrem'e de söyle, zabıtaya benzemem, ayaklarını kırarım."</p>

  <p class="heading">"Ekrem bıraktı o işleri ağbi, şimdi Halis bakıyor."</p>

  <p class="heading">"Hangi Halis. Bizim Piç Halis mi?"</p>

  <p class="heading">Kadın 10 YTL’yi göğsünden içeri atıp "He ya, o!" dedi. "Allah razı olsun ağbim, bizim polise karşı bir yanlışımız, kusurumuz olduysa..."</p>

  <p class="heading">"Tamam, tamam!"</p>

  <p class="heading">Nereye gittiğini bilmeden, ayaklarının götürdüğü istikamete yol aldı. Gerçi gideceği yeri belli belirsiz seziyordu ya, yine de kesin bir rota çizmeden, buralarda bütün yan sokakların bir ana caddeye açılmak amacıyla var olduğunu bilerek, çıkmaz sokağı olmayan bir kentin verdiği kahredici huzurla, palas pandıras yürüyordu. Sonuçta dönüp dolaşıp geleceği yer de sayılıydı, hele ki bir vaka üstündeyse. Yirmi bir yıl meslek hayatında, kendi evinde cinayet işleyenler hariç, olay yerine dönen katil görmemişti. "Ama ben dönerim," dedi içinden. "Polis döner, işimiz bu."</p>

  <p class="heading">En üst kata çıktı. Barın kapısı mühürlüydü, en azından daha bir ay da öyle kalacaktı. Bardan onca mühimmat çıktıktan sonra bir ayla kurtarsalar gene iyiydi. Bir kat daha çıkıp, terasın kapısını açtı. Terasın üstü açık bölümü, ayak izleriyle kirlenmemiş bir karış karla kaplıydı. Yazdan atılma, biri iki kırık sandalyenin dışında bir şey yoktu. Betül'ün atladığı ya da atıldığı yerden kar altındaki Sakarya'yı seyretti bir süre. Teras Bar'ın hemen yanında başka bir kafe vardı. Araya lastikler&nbsp;konulduğuna göre, terası ortadan ikiye bölmüş, beraber kullanıyorlardı. Oraya doğru yürüyüp, kafenin içine göz gezdirdi. Şubat Kafe, ne biçim isim.</p>

  <p class="heading">Tekrar geri dönüp, terasa açılan kapıyı yokladı. Kilitliydi. Arkadan dolaştı, bardan terasa açılan depoyla, tuvaletin küçük penceresi yan yanaydı. Sonuçta, terasa girip çıkmak için, barın kapısından başka dört yol daha vardı. Üst kattaki ana kapı, yandaki kafe, depo, bir de şu küçük pencere. Duvarın dibine dayanmış boş bira&nbsp;fıçılarının üstüne çıkıp, tuvalet penceresini zorladı ama açamadı. Cebinden kredi kartını çıkarıp pencerenin dilinde gezdirdi. Dili yerinden oynatabilmek için kartı biraz daha sokup, zorlaması gerekiyordu. Biraz daha zorladı, önce tık diye bir ses geldi, ardından da "Kütürt!" Kart ortadan ikiye ayrılmış, yansı elinde kalmıştı ama, pencere sağlamdı. Kartın elinde kalan tarafına baktı: "Behzat Ç..." Adının kalan kısmı pencerenin arasına sıkışmıştı. Böylece ister istemez, kredi kartı illetinden de kurtulmuş oluyordu.</p>

  <p class="heading">Şubat Kafe'ye gidip camı tıklatınca, cam kenarındaki masalarda oturan bir iki müşteri kendisine baktı. Onlara eliyle, az ötede duran garsonu gösterdi. Garson pencereyi açtı.</p>

  <p class="heading">"Evet."</p>

  <p class="heading">"Rakı var mı?"</p>

  <p class="heading">"Yok. Burası içkisiz."</p>

  <p class="heading">"Levye var mı?"</p>

  <p class="heading">"Manyak mısın?"</p>

  <p class="heading">Kimliğini gösterdi.</p>

  <p class="heading">"Çok konuşma, ince demir falan da olur. Yan tarafa gireceğiz, araştırma yapıyoruz."</p>

  <p class="heading">"Sahibini arasaydık."</p>

  <p class="heading">"Sen tanıyor musun sahibini?"</p>

  <p class="heading">"Evet, kel kafalı, sakallı biriydi galiba."</p>

  <p class="heading">Garson levye bulup getirene kadar bir 216 yaktı. Garson levyeyi verirken; "Yardım lazım mı ağbi," diye sordu.</p>

  <p class="heading">"Lazım değil. Ağzını sıkı tut, yeter."</p>

  <p class="heading">"Tamamdır ağbi, levye kalabilir."</p>

  <p class="heading">"Bu sizin kafe kaçta kapanıyor?"</p>

  <p class="heading">"Onda."</p>

  <p class="heading">"O kızın intihar ettiği gece burada mıydın sen?"</p>

  <p class="heading">"Evet, her gün buradayız. Duyduk, üzüldük. Allah anasına babasına sabır versin."</p>

  <p class="heading">Levyeyi elinde tarttı, sağlamdı, şimdi bu mühürlü yere girmek için onca başvuruya ne gerek var, kâğıda, kırtasiye masrafına yazık. Levyeyle dikdörtgen tuvalet penceresinin dilini gevşetti, ittirince küt diye açıldı. Bira fıçısının üstüne bir fıçı daha koyup, pencereden kurbağalama sitiliyle yavaşça girdi, içeride sırt üstüne geçti, pervazı tuttu, klozet kapağına doğru çivileme atladı. İçerisi koyu karanlıktı. Dip tarafında küçük bir fener olan çakmağını ararken, büyüyen gözbebekleri, karanlığa alışmaya başlamıştı. Burası sifonundan silah ve susturucu çıkan kadınlar tuvaletiydi. Tuvaletten çıktı, feneri sağa sola tutup duvarları rock gruplarının afişleriyle kaplı dar koridorda yürüdü. Koridorun sonu bara açılıyor, bar tezgâhının biraz ilerisinde dans pisti başlıyordu. Tezgâhın üstünde yarım mumlar duruyordu. "Allah Allah, bunların ne işi var burada!" Barın önünde, Yavuz'un o akşam oturduğu tabureye oturup, çakmağıyla tezgâhın üstündeki mumları yaktı. Buradan dans pisti gözüküyordu ama terasa açılan kapı görüş açısının dışındaydı. Röntgencilerin görüntüleri çektikleri yer hemen çaprazdaki kiriş olmalıydı. Dans pistini ve sahneyi görmek açısından merkezî bir yerdi, kendilerini yuvarlak kirişin garantisine alıp istedikleri görüntüleri çekmişlerdi.</p>

  <p class="heading">Ellerini oynatınca barın içinde adam boyu gölgeler oynuyordu. Mum ışığının loş aydınlığında barın arkasındaki aynaya baktı, içki şişelerinin arasından, bulanık, korkunç bir surat gördü, kendi suratı. Aklında Berna'nın sözleri uçuşuyor, sinirden elleri titriyordu.</p>

  <p class="heading">"Yakama yapıştın... Hayalet gibisin..."</p>

  <p class="heading">"Evet, hayalet. Hayalet gibiyim..."</p>

  <p class="heading">"Yaşatmıyorsun... Rahat bırak artık..."</p>

  <p class="heading">"Doğrudur, yaşatmayız, cinayet esnafıyız."</p>

  <p class="heading">Bir 216 yakıp, sağ eliyle duvarda yürüyen örümcek gölgesi çıkardı. Elektrik kesintileriyle büyümekten kaynaklanan, çocuksu bir alışkanlık.</p>

  <p class="heading">"Kendimi bildim bileli, senin yüzünden acı çekiyorum. Senden nefret&nbsp;ediyorum."</p>

  <p class="heading">"Ne zamandan beri?"</p>

  <p class="heading">"Uzun zaman oldu. Bizi terk ettin. Beni terk ettin."</p>

  <p class="heading">"Doğrudur, yapmışımdır."</p>

  <p class="heading">"Zaten hiç umursamadım.. Hiç ciddiye almadın beni... Hep işin vardı... Tamam, şimdi işini yap o zaman... Beni rahat bırak!"</p>

  <p class="heading">"Rahat bıraktık zaten, rahat bıraktık da ne oldu? Her haltı yemişsin."</p>

  <p class="heading">"Yerim, istediğim haltı yerim. Sen bana ne verdin ki ne bekliyorsun. Sana ne! Sen kimsin!"</p>

  <p class="heading">"Çat!"</p>

  <p class="heading">Berna yüzünü tuttu.</p>

  <p class="heading">"Sana bunun hesabını soracağım. Her şeyin hesabını soracağım."</p>

  <p class="heading">"Sor!"</p>

  <p class="heading">Soracağım. Göreceksin o zaman. Hiç beklemediğin bir tokat atacağım sana, beni ciddiye almamayı göreceksin!"</p>

  <p class="heading">Elim kırılsaydı da... Çok mu ileri gitmişti?</p>

  <p class="heading">"Kim ben mi," dedi kendi kendine. "Ben mi ileri gittim. O mu? İstediğim haltı yerim ne demek, hem de babaya karşı. Taş olursun taş! Biz Rahmet Albay'ın karşısında otururken bile izin isterdik, ama şimdiki nesil..." Gözü aynalı camın önündeki Yeni Rakı'daydı. Buradan çıkınca Hüseyin'in oraya gitmeye karar verdi, zaten yılbaşında da sözünü tutamamıştı.</p>

  <p class="heading">Bir tıkırtı duydu. Fare mi? Kış günü ne faresi. Bir tıkırtı daha, daha tok bir ses, ne tıkırtısı, düpedüz ayak sesi. Nereden geliyor, tuvaletten ya da deponun içinden olabilir. Eli beline gitti, tabureden yavaşça kalkıp, 216'yı yerde ezdi. Sessiz adımlarla, nefes almadan, barın karanlık köşesine doğru yürüdü. Depodaki şahıs duymasın diye yavaş hareketlerle namluya kurşun sürdü. Silahı depo çıkışına yönelterek, bir adım atıp, bir adım bekleyerek koridora doğru yaklaştı. Dar koridordan deponun kapısı gözüküyordu. Kapının kolu inince, kendini geri çekip, koridorun dönemecinde, duvara yaslandı. Birinin içeri girdiğinden emin olunca, üçe kadar saydı, sağ eliyle feneri, sol eliyle silahı doğrultup hızla döndü. "Polis! Yere Yat!"</p>

  <p class="heading">İçeri giren adam, korkudan ödü bokuna karışmış bir halde "Ah!" diye bağırdı. Ellerini kaldırıp "Ateş etme," dedi.</p>

  <p class="heading">"Yere yat! Yat yere! Yat lan!"</p>

  <p class="heading">Yere yatan adamın yanına temkinli adımlarla yaklaşıp, başında durdu: "Kıpırdama! Sakın kıpırdama!" Adam kıpırdayınca ayağının dışıyla dalağına doğru öyle bir tekme çıkardı ki, adam top olsa gol olmakla kalmaz, ağlan da yırtar, vuranı da efsane yapardı.</p>

  <p class="heading">"Kafanı kaldırma! Sakın kafanı kaldırma!"</p>

  <p class="heading">Belini ve paçalarını yokladı, temizdi. Silahı beline koydu, adamı ensesinden tutup kaldırdı, mum ışıklarının kılavuzluğunda bara doğru sürükledi.</p>

  <p class="heading">"Benim yahu benim!"</p>

  <p class="heading">Adamı bara çarpıp, yüzünü çevirdi.</p>

  <p class="heading">" Allah belanı versin Ramazan Ağbi! Ne işin var burada!"</p>

  <p class="heading">Ramazan Ağbi eli belinde inlerken "Diğer barda viski bitmişti," dedi. "Depodan almaya geldim."</p>

  <p class="heading">"Buraya niye girdin? Depodan alıp çıksaydın."</p>

  <p class="heading">Ramazan Ağbi kekeleyip, sakalını sıvazladı.</p>

  <p class="heading">"Depoda yoktu, bardan alacaktım."</p>

  <p class="heading">"İyi, gir al!"</p>

  <p class="heading">Ramazan Ağbi tezgâhın ortasındaki, Teras barlarını andıran küçük kapıdan girip, barın arkasına geçti. Camlı bölmeden bir şişe Jack Daniels aldı. Yeni aymış gibi, çevreyi süzüyordu. "Siz burada... Amirim..." gibi sözler döküldü dudağından. "Burada ne mi arıyorum?"</p>

  <p class="heading">"Şey... Evet."</p>

  <p class="heading">"Sana ne lan Ramazan Ağbi, sana ne? Polis değil miyim, vaka üstündeyim. Kızı aşağıya attığınız yetmiyormuş gibi, bir de soru soruyorsun?"</p>

  <p class="heading">"Estağfurullah."</p>

  <p class="heading">"Estağfurullah deme, sinirleniyorum. Sen buraya bir bak bakayım."</p>

  <p class="heading">Ramazan Ağbi, ellerini tezgâha yaslayıp, Behzat Ç.'ye yaklaştı.</p>

  <p class="heading">"Sen bizi şikâyet mi ettin?"</p>

  <p class="heading">"Yok amirim, o ne kelime."</p>

  <p class="heading">"Sus! Bana yalan söyleme. Bu mumlar ne arıyor burada?"</p>

  <p class="heading">"Bilmiyorum, bizim çocukları göndermiştim bir iki. Herhalde onlar oturdu, âlem yapmış şerefsizler."</p>

  <p class="heading">"Mühürlü mekâna adam sokuyorsun! Sen dur, ben sana yapacağımı&nbsp;biliyorum."</p>

  <p class="heading">"Yok amirim, depoya gönderdim, öbür tarafta içki bitiyor diye. Bu akşam gelin, misafirim olun. Öbür mekânımız öyle gürültülü bir yer değil, fasıl yapıyoruz, komple Türk müziği."</p>

  <p class="heading">"Kalsın, yürü çıkalım."</p>

  <p class="heading">Depoya önden Ramazan Ağbi girdi, Behzat Ç. yan yatırılmış şaraplara, raflardaki şişelere göz gezdirdi.</p>

  <p class="heading">"E burada viski varmış ya!"</p>

  <p class="heading">Ramazan Ağbi, elindeki Jack Daniels'ı kaldırıp, "Bundan yoktu," dedi. Behzat Ç. raftaki Jack Daniels'ı gösterdi: "Bu ne!"</p>

  <p class="heading">"Bu boyundan yoktu amirim! 100'lük olandan."</p>

  <p class="heading">"Yürü hadi yürü, senin kadar yalancı adam görmedim."</p>

  <p class="heading">"Çok şüphecisin amirim."</p>

  <p class="heading">"Düzgün konuş, ağzını burunu kırmayayım."</p>

  <p class="heading">Ramazan Ağbi, deponun kapısını kilitledi. Behzat Ç. terasa çıkınca biraz ferahladı; soğuk, kuru havayı çekti kararmış ciğerlerine.</p>

  <p class="heading">Meyhaneci Hüseyin, meyhanesine benzeyen bir adamdı. Kırık dökük ama temiz bir surat, sessiz, ağır ağbi. Behzat Ç. alçak kapıdan başını eğip girerken "Aç!" diye seslendi ona. "Rakının gözüne vurulacak akşamdır." Çiçek desenli muşamba örtülere dirseklerini dayamış yorgun sarhoşlardan "Sen buraya düşer miydin" temalı, birbirine benzeyen boğuk cümleler yükseldi. İçeride on bir kişi varsa, onunu tanıyordu, anason kokulu daimi kadro, bir sakatlık olmadığı sürece değişmezdi. Eskiden çay ocağı olan Küçük Meyhane, kaldırım hizasının biraz altındaydı. Cam kenarındaki en manzaralı iki masası, Sakarya'dan geçenleri ayak hizasından görmeye müsaitti. Yan masadaki Bahri, başıyla hafif eğilerek selam verdi, kelini arkadan öne taradığı saçlarıyla kapatmış, sazını masaya yaslamıştı. O masada her gece on ikiye doğru, kiraz kabuğundan mızrabını kırık sazına vurarak, hep aynı türküleri söylerdi. Program dâhilinde değil, yeterince demlendikten sonra ekstra bir&nbsp;güzellik olsun diye. İndirim kabul etmez, veresiye içmez, hesabını ödeyip giderdi. O gittikten sonra boş sandalyeler masaların üstüne çevrilir, herkes bardağındakini bitirirken, "Hadi beyler kapatıyoruz" demeye gerek kalmazdı.</p>

  <p class="heading">Hüseyin 70'lik Yeni Rakı'yı açıp bardaklara usulünce koydu. Mavi damarları belli olan elleriyle suyunu da ilave edince, rakının rengi süte döndü: "Hadi gözüm!" Bardaklar aynı hizada birbirini bulup, sessizce çarpıştı.</p>

  <p class="heading">"Ne o yüzünden düşen bin parça..."</p>

  <p class="heading">Hüseyin anlardı. Rahatsız etmeden, yaraları deşmeden, anlatma isteği yaratarak da sorardı. Ses tonuyla, feleğin çemberinden geçmiş bakışlarıyla güven telkin ediyordu.</p>

  <p class="heading">Behzat Ç. "En iyisini sen yaptın," dedi. "Daha en başından bıraktın."</p>

  <p class="heading">"En başından değil, üç yıl sonra."</p>

  <p class="heading">Akademide aynı sınıftaydılar, Hüseyin de üç yıl polislik yapmış, sonra bir gün sessiz sedasız, birdenbire istifa etmişti. "Bak," dedi. "Emekliliğine az kalmış, biraz daha dişini sık diyeyim istersen. Ama bunu benim demem doğru olmaz. Cinayet minayet derken, iyice için karardı, erken çoktun. Sen böyle değildin, yine kavgacıydın ama neşeli bir adamdın, tabii hatırladığım kadarıyla, seni gülerken görmeyeli uzun zaman oldu."</p>

  <p class="heading">"Ne yapayım?"</p>

  <p class="heading">"Ne bileyim. Bizim Necip Başkan antrenör arıyormuş, istersen söyleyeyim. Sonuçta vaktinde formasını giydiğin camia, senden iyi hoca mı bulacaklar?"&nbsp;</p>

  <p class="heading">"Ya bırak Allahını seversen, dalga mı geçiyorsun?"</p>

  <p class="heading">"Niye dalga geçeyim, amatör antrenörlük sertifikan da var. Boşuna mı aldın o sertifikayı?"</p>

  <p class="heading">"Emeklilik günleri için aldık."</p>

  <p class="heading">"Necip Başkan için senden iyisi can sağlığı. Şimdi kazandığın kadar olmasa da bir şeyler verecekler. 1. Amatör çok değişti, öyle eskisi gibi bir krampon bir formayla adam transfer edilmiyor. En önemlisi kafanı dinlersin."</p>
</body>
</html>
