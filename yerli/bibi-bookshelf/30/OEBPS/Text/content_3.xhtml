<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Her_temas_iz_bırakır23</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading">"Hiç tecrübem yok."</p>

  <p class="heading">"Bırak ya tecrübeyi, Arsenal'i mı çalıştıracaksın? Takım Amatör kümede. Zaten böyle giderse 2. Amatör'e düşecekler."</p>

  <p class="heading">"Yapabilir miyim?"</p>

  <p class="heading">"Yaparsın tabii. İdman Ocağı'nda duran toplara senden iyi vuran adam yoktu." Hüseyin birdenbire "Vururrr! İyi vururrr!" diye bağırınca bütün bakışlar onlara döndü. "Hatırlıyor musun?"</p>

  <p class="heading">"Hatırlamam mı?"</p>

  <p class="heading">"İsteseydin Şekerspor'a giderdin. Topçuluğu bıraktın, vatandaşı tekmelemeye başladın. Tuttun bir de evlendin."</p>

  <p class="heading">"Hata ettim."</p>

  <p class="heading">"Öyle deme. Sevdin de evlendin, evlat sahibi oldun, çoluğa çocuğa karıştın." Behzat Ç. kasvetle gülümsedi.</p>

  <p class="heading">Hüseyin "Bu işi düşün," dedi. "Acelesi yok ama Necip Başkan birileriyle görüşmeye başladı önümüzdeki sezon için. Ama sen istedikten sonra, gerisi kolay, anlaşırsınız."</p>

  <p class="heading">"Olacak iş değil ya, bakarız. Zaten Tahsin de ayağımı kaydıracak herhalde."&nbsp;</p>

  <p class="heading">"Bırak o götvereni, hiç değişmemiş. Ben şu köftelere bakıp, geleyim." Hüseyin kalkıp tezgâhın arkasına geçti, içini serinleten rakının da etkisiyle, bu keyif veren teklifi tarttı kafasında. Yapabilir miyim diye sordu kendine, tribünden, televizyondan seyretmeye benzemez bu iş. Teknik hadiselere bir daha göz atmak lazım. Hemen kafasında bir oyun düzeni kurdu, toplu savunma, toplu hücum,</p>

  <p class="heading">gerektiğinde tekmeye kafa uzatan, çok koşan genç bir takım. Gerçi o zaman 216'yı bırakması ya da bir hayli azaltması gerekecekti, ağızda bu meretle idmana çıkılmaz. Sanki yarın bırakmak zorundaymış gibi biraz mesafeli ve derin bir nefes çekti eski dostundan. Meyhanenin kapısı, içeriyi kaplayan sigara dumanı yüzünden, biraz zor, ağır ağır açıldı. Peşinden getirdiği soğuk hava dalgasıyla beraber, eşikten geçerken iki büklüm olmuş, elektrik direği ebatında, ense kulak sağlam bir adam girdi. Telsiz sesini duyunca başını o yana çevirdi, Harun'du. Onu görünce, nedenini bilmeksizin sevindi.</p>

  <p class="heading">Harun masaya oturup iç geçirdi, bir süre konuşmadılar. ÖSS sınavında barajı geçemeyen esmer komi, masaya iki rakı bardağı daha koydu. Behzat Ç. Harun'un önüne dolu bardağı uzatırken "Hayrola," dedi.</p>

  <p class="heading">"Yok bir şey amirim, biraz kafam bozuk."</p>

  <p class="heading">"Ne oldu?"</p>

  <p class="heading">"Babam."</p>

  <p class="heading">Behzat Ç.'nin içi cız etti, yerinden kalkacakmış gibi doğruldu.</p>

  <p class="heading">"Bir şey mi oldu?"</p>

  <p class="heading">"Yok, iyi. Belediyenin garajından otobüs kaçırmış, işi gücü bıraktım, iki saattir onun peşindeyim. Bir de kaydırmış, bariyere sürtmüş. Bu kar kıyamette yapılacak iş mi? Madem emekli oldun, otur evinde bulmaca çöz, ne bileyim çiçek sula. Yaptığını çocuk yapmaz, oyuncak mı bu, otobüs. Nereden baksan iki binlik masraf çıkar sanayide."</p>

  <p class="heading">"Kendisinde bir şey yok ya?"</p>

  <p class="heading">"Yok."</p>

  <p class="heading">"İyi. Boş ver, cana gelen mala gelsin. Hadi gözüm!"</p>

  <p class="heading">Bardaklar havada buluştu. Behzat Ç. bir an kendi emekliliğini düşündü, "Ya ben de böyle kopamazsam," dedi kendi kendine. "Nesinden kopamayacağını, nefret etmişim, ölüsünden dirisinden."</p>

  <p class="heading">Harun "Ne garip değil mi amirim," dedi. "Sanki sözleşmişiz de gelmişiz gibi."&nbsp;</p>

  <p class="heading">"Öyle. Sen bu aralar çok uğruyorsun galiba. Başka bir derdin mi var?"</p>

  <p class="heading">Harun sorudaki imayı anladı: "Yok. O konu kapandı, biliyorsun."</p>

  <p class="heading">Behzat Ç. "Biliyorum," dedi içinden. "Çok iyi biliyorum, rakının dibini görelim de, gecenin ilerleyen saatlerinde başlarsın, 'seviyorum amirim elimde değil, 'ne yapalım gönül bulara." Aslında daha Eda'yı ilk gördüğünde anlamıştı bu şaşkalozun ona vurulacağını ama "Hadi hayırlısı bakalım," demişti. Radyoda Neşet Ertaş, inceden inceye bir bozlağa başlayıp da, yumruk oturmuş boğazından aşağıya bir bardak sıcak zift akınca, yangını rakıyla kontrol altına aldı. "Bahar... Ben de o mevzuyu kapattım."</p>

  <p class="heading">Konudan uzaklaşmak için, vakaya ortasından girdi, "Sen bugün telefonda bir şeyler diyordun, ne iş?" diye sordu.</p>

  <p class="heading">"Şimdi amirim, bu çantadan çıkan adres vardı ya!"</p>

  <p class="heading">"Evet."</p>

  <p class="heading">"Kâğıda alelacele karalanmış, herhalde ayaküstü alınmış bir adres dedik, ilk başta o kadar önemsemedik. Önce Hayalet bakmış, Ulus'un ara sokaklarında boş bir ev. Ev boş olunca ben de kıllanmadım değil. Sorduk soruşturduk, yeni boşalttı dediler, öğretmen dediler. Araştırmayı derinleştirdik, Tuzluçayır Lisesi'nde, tarih hocası Resul olduğunu öğrendik. Adamın lâkabı komünist. Haliyle örgütçü olabilir, alsan alınmaz, satsan satılmaz, koordineli hareket etmek lazım. Yani, en azından bir konuşmak şart, nedir Betül'le ilişkisi? İstersen bir sıkıştıralım."</p>

  <p class="heading">Hüseyin dumanı tüten köfteleri, közde kor olmuş biberleri masaya koydu. Şişenin yarısını görmüşlerdi. "Yavaş," dedi. "Bu meret böyle içilmez. Ben de şu sıcakları bitireyim, geliyorum birazdan."</p>

  <p class="heading">Harun dirseğini masaya dayayıp, çenesini sıvazladı, gözleri köftedeydi: "Yani beni asıl düşündüren..."</p>

  <p class="heading">Behzat Ç. "Biliyorum," dedi. "Gökhan eski örgütçü, kız sempatizan, Resulün lâkabı komünist. Aralarında bir ilişki var mutlaka diyorsun."</p>

  <p class="heading">"Tam üstüne bastın."</p>

  <p class="heading">"Öyledir, köfteleri soğutma. Şimdi yine baştan alacağız. En baştan, yoksa benim aklım karışıyor. Betül, Gökhan'la cezaevinde tanıştı, ziyaretine gide gele, âşık oldu. Aradan bir yıl geçti, Gökhan'ı şartlı salıverdiler, hakkında açılan yeni davalardan tekrar içeri girme tehlikesi vardı. Ya İngiltere'ye iltica edecekti ya da gençliğini içeride geçirecekti. Örgüt işlerini falan da bıraktı, gitti. Doğru muyum?"</p>

  <p class="heading">"Doğru..."</p>

  <p class="heading">"Neden İngiltere'ye gitmiş? İngilizler kolay adam almaz."</p>

  <p class="heading">"Belki bir akrabası falan vardır İngiltere'de."&nbsp;</p>

  <p class="heading">"Güzel, araştırın."</p>

  <p class="heading">Harun bir bütün köfteyi ağzına atıp "Hah ho ha!" gibi sesler çıkardı, ağzını açıp elleriyle yelpazeledi. "Çok sıcakmış."</p>

  <p class="heading">"Yavaş ye biraz. Her neyse, Gökhan gidince, haliyle Betûl'le ayrıldılar. Küs mü ayrıldılar yoksa dostça mı?"</p>

  <p class="heading">"Bilmiyorum, küsmüşlerdir herhalde."</p>

  <p class="heading">"Olabilir, büyük ihtimalle o zaman bitti bu hadise. Ama birkaç yıl sabredip, o da İngiltere'ye gitmeyi planlıyordu belki."</p>

  <p class="heading">"Nereden biliyorsun?"</p>

  <p class="heading">"Bilmiyorum. Ama bu kız, eylemde gözaltına alındıktan sonra, Hayrettin gelip de 'seni okuldan alacağım' dediğinde ne cevap verdi. 'Seneye öğretmen çıkıp, geleceğim.' Seneye öğretmen çıkıp, İngiltere'ye gidecekti belki. Çünkü son aylarda Gökhan'la yazışmaya başlamışlardı."</p>

  <p class="heading">"Zaten o zaman Aykut'tan da ayrılmış. Ama ben şunu anlamıyorum, madem ayrıldılar, yılbaşı akşamı neden beraberdiler?"</p>

  <p class="heading">"İşlerin karıştığı yer de burası zaten. O gün, Gökhan da Türkiye'deydi. Buradaysa neden ortalarda yok?"</p>

  <p class="heading">"Çünkü siyasi şube peşinde."</p>

  <p class="heading">"Olabilir. Ama o kadar yol gelmiş adam, son dönemde de yazışıyorlardı madem, Betül’le de mutlaka görüşmesi gerekirdi. Belki de görüştü ve aralan bir daha bozuldu. Gençlik işte, olur böyle şeyler."</p>

  <p class="heading">Harun "Yani şunu mu demek istiyorsun amirim," dedi, közlenmiş biberi dişlerken. "Betül, Gökhan'la Aykut arasında gidip geliyor, hangisiyle arası bozulursa diğerine yakınlaşıyor."</p>

  <p class="heading">"Kabaca evet, ama detayları bilmiyoruz. Zaten Betül gibi bir kızın Aykut'la uzun vadeli bir şey düşüneceğini zannetmiyorum. Mutlaka başka bir şeyler de oldu. Burada, peşindeki adam kimdi diye sormak lazım. Ya da defterinden sayfayı kim kopardı? Bu ölümden kimin çıkan var?"</p>

  <p class="heading">"Vahap'ın çıkan var. Neden dersen, birincisi o adama sinir oluyorum, tam tokatlık bir tip. İkincisi, kızı taciz etmiş. Elle mi kolla mı sözle mi bilemem. Ama taciz ettiği kesin, Betül avukata gitmiş, taciz hakkında danışmış. Belki de dava açacaktı. Dava açsa ne olur, adamın kariyeri mahvolur. Betül'ü zaten o akşam bir kişi telefonla aramış, kim diye sor?"</p>

  <p class="heading">"Kim?"</p>

  <p class="heading">"Vahap Hoca."</p>

  <p class="heading">"Bir de Muhsin Süvari'ye mesaj çektiğini unutma. 'Terastayım, bekliyorum.' Muhsin'in bara geldiği görüntülerle de sabit zaten. Bu kız niye terasta Muhsin'i bekliyor? Bu arada son ayın telefon kayıtlan çıktı mı? Her kimle görüştüyse bilmemiz lazım, bu Gökhan'ın izini falan da ancak öyle buluruz."</p>

  <p class="heading">"Daha çıkmadı. Her şey o kadar yavaş ilerliyor ki, anlayamadım. İki günlük iş, bir hafta geçti. Birileri müdahale edip yavaşlatıyorsa, bu iş bizi aşıyor demektir. Öyleyse hiç kafa yormaya gerek yok, kapatalım meseleyi." Harun bu noktada sesini alçaktı: "Bir de işin içine istihbarat karıştıysa, zaten çözdürmezler. Kapat dosyayı, ver savcıya, rafa dizsin."</p>

  <p class="heading">Behzat Ç. buğulanmış cama beş parmak yapıp "Orada dur," dedi. "Aslında bu mesele o kadar karışık olmayabilir. istihbarat'ın bu işe bir yerinden bulaştığı belli, silahla susturucunun kayıtlan gelince anlaşılır."</p>

  <p class="heading">"Tabii gelirse."</p>

  <p class="heading">"Benim aklım almıyor, bir üniversite öğrencisi, iki tane örgüt sempatizanı, istihbaratın başka işi gücü mü yok ya! Aybars büyük operasyon, örgüt çökertiyoruz diyor ama, hikâye. Küçük bir operasyon yapalım dediler, ellerinde patladı, alakalan ortaya çıkmasın diye işi karışmıyorlar şimdi. Aslında bu cinayet de planlı değil."&nbsp;</p>

  <p class="heading">"Yapma amirim, bu da planlı değilse."</p>

  <p class="heading">"Değil. Planlı cinayet bu kadar karışık olmaz. Kimin ne plan yapacağı bellidir, bir adamın kaç düşmanı olur. On tane mi, yüz tane mi, hepsini çekersin bir kenara sorarsın, soruşturursun. Olay anına dönelim, biri kızı tuttu, attı aşağıya. Bu rastgele biri olabilir mi? Olamaz. Barda otuz tane adam var zaten, en yakınlarından başla soruşturmaya. Bu kadar basit."</p>

  <p class="heading">"Ya dışarıdan gelen biri atıp gittiyse."</p>

  <p class="heading">"Olay saati ne zaman?"</p>

  <p class="heading">"Büfeciye göre tam biri on geçe. Biri saati sormuş, sonra kız çakılmış."&nbsp;</p>

  <p class="heading">"Elimizde üç görüntü var. İkisi saat birden önce, üçüncüsü tam biri çeyrek geçe. Üçüncü görüntüde dans pistini, teras kapısını falan görsek, zaten meseleyi çoktan çözerdik. Ama üçüncü görüntüde sadece bar var."</p>

  <p class="heading">"Herkesin ortasında nasıl aşağıya attı peki? Nasıl girip çıktı içeri? Sadece iki yol var. Biri teras kapısı, diğeri depo. Depo o akşam kilidiymiş, tabii şerefsiz Ramazan Ağbi yalan söylemiyorsa."</p>

  <p class="heading">"İki yol yok, beş yol var. Gittim bugün bir daha baktım."</p>

  <p class="heading">"Beş yol mu? İçeri nasıl girdin, mühürlü değil mi?"</p>

  <p class="heading">"Dur anlatayım. İlk ikisi bildiğimiz yollar, terasa açılan kapıyla, depo. Üçüncü yol üst kattan açılan kapı. Ama oradan çıksan barın bodyguardları falan görür, sakat. Dördüncüsü yandaki kafe, oradan da terasa çıkmak mümkün. Beşincisi kadınlar tuvaletinin penceresi, girip çıkması biraz akrobatik hareketler gerektiriyor ama mümkün. Bizzat test ettim. Zaten ben sizin aklınızı... Kendiminkini de tabii... Silahla susturucuyu kadınlar tuvaletinde bulmadık mı, oradan girip çıkacağını nasıl hesaba katmadık."</p>

  <p class="heading">"Katil kadın o zaman."</p>

  <p class="heading">"Valla kadın mı, erkek mi bilemem. Ama bir ara kadınlar tuvaletine uğradığı kesin. Vur gözüne!"</p>

  <p class="heading">Rakıları tazeledi. Yan masada at yarışı muhabbeti vardı. Adamlar birbirini dinlemeden, hararetle tartışıyor, Bahri biraz uzakta kalmış, hiç oralı olmuyordu. Behzat Ç.'ye "Tabelada ne gelir komiserim?" diye sordular.</p>

  <p class="heading">"Beygir miyim ben, ne bileyim," dedi.</p>

  <p class="heading">Harun "Örgütçülerin olayla ilgisi ne?" diye sordu.</p>

  <p class="heading">"Şimdi onları da tek tek ele alalım. Betül sempatizan, ölü. Gökhan eski üye, kayıp. Muhsin legal gözüken bir adam, kayıp. Avukat Ertan sempatizan, ortalıkta dolaşıyor. Komünist Resul diye biri de var, ama bunların örgütten mi belli değil. Özcan Ankara sorumlusu, çok pis dövmüşler."</p>

  <p class="heading">"Sence Özcan'ı çok pis dövmeleri de garip değil mi? Yani işte biz bu adamı dövdük der gibi."</p>

  <p class="heading">"Evet, ben de bunu düşünüyorum. Vatandaşı pata küte indir devri bitti, artık gözaltı süresi on gün değil ki, iyileşince doktora çıkarasın. Yirmi yıl önce bile iz bırakmadan yaparlardı yapacaklarını."</p>

  <p class="heading">Harun "Yani," dedi. "Yoksa bizim üstümüze mi yıkmaya çalışıyorlar işi."&nbsp;</p>

  <p class="heading">"Yok canım, o kadar da değil. Gözaltına alan TEM zaten."</p>

  <p class="heading">"TEM ama, en son sorgulayan da biziz. Şimdi adama bir şey olsa, en son Cinayet Masası aldı derler, biz gideriz göt altına. Valla ben fiske vurmadım, derlerse ki siz bu adama işkence yaptınız, savunma falan yapmam. Kendimi kaybederim, basarım küfrü. Bizi bitirmek için yaptıkları işlere bak. Asıl şimdi vur gözüne!"&nbsp;</p>

  <p class="heading">"Yavaş. İçtikçe paranoyak oluyorsun."</p>

  <p class="heading">"Ben sana bir şey diyeyim mi amirim, bu olaya bir de dergi açısından bakalım. Betül'le Gökhan aynı dergide yazmıyorlar mı?"</p>

  <p class="heading">"Evet."</p>

  <p class="heading">"Derginin editörünü de biliyoruz, Bahar."</p>

  <p class="heading">Behzat Ç. konunun bu noktaya gelmesinden rahatsızdı ama sakince dinledi. "Avukat Ertan'ın da Bahar'ın eski eşi olduğunu biliyoruz. Solcular falan yazıyor ama dergi örgütün yayın organı değil. Bahar'ı araştırdık, öğretmenlik yaptığı dönemde Eğitim-Sen üyesiymiş. Ama bütün solcu hocalar, Eğitim-Sen üyesidir zaten, normal bir şey."</p>

  <p class="heading">Behzat Ç. "Bu konuyu kapatalım," dedi. "Bahar hakkında da bir daha bana sormadan, araştırma yapma."</p>

  <p class="heading">Hüseyin masaya bir tabak haydan koyarken, uzun süredir baş başa vermiş konuşan iki polise "Yeter," dedi. "Burada iş konuşulmaz." Dershane parasını çıkarmak için çalışan esmer komi küllüğü boşaltırken Harun "Deneme sınavında kaçıncı oldun, canavar!" diye sordu.</p>

  <p class="heading">"Kırk altıncı."</p>

  <p class="heading">"Kaç kişi girdi."</p>

  <p class="heading">"Elli iki."</p>

  <p class="heading">"Aferin, gelişme var."</p>

  <p class="heading">"Ama sayısalı kaydırmışım. Kaydırmasaydım ilk ona girerdim."</p>

  <p class="heading">Bahri "Vaktidir," deyip sazı eline aldı. Boğazını temizleyip, saza ayar verdi. İçli bir taksimin ardından, en olmayacak yerden girdi:</p>

  <p class="heading">"Ne ağlarsın, benim zülfü siyahım."</p>

  <p class="heading">Behzat Ç. rakı bardağının dibini masaya vurup, kalanı topla dedi.</p>

  <p class="heading">"Hadi kalkalım."</p>

  <p class="heading">Harun kapıyı açtı, Behzat Ç. çıkarken dönüp, bir perde yukarıdan alan Bahri'ye baktı, meyhaneden taşan tiz ses onlarla birlikte Sakarya'ya çıktı:</p>

  <p class="heading">"Ne de olsa kışın sonu bahardır, Buda gelir, bu da geçer..."</p>

  <p class="heading">Ne kadar geçtiğini bilmiyordu ama uyandığında sabah olmuştu. Gönül her zaman yaptığı gibi Behzat Ç.'nin üşüyen ayaklarını baldırlarının arasına almıştı. Onu uyandırmadan ayaklarını çekip kalktı, mutfağa gidip iki bardak su içti. Üçüncü bardağı doldururken salonda telefon çalmaya başladı. Salona doğru gitti ama açmadı, Gönül sabahlığıyla gelip altıncı çalışında açtı.</p>

  <p class="heading">"Alo, evet." Ahizeyi Behzat Ç.'ye uzattı. "Sana."</p>

  <p class="heading">'Nasıl yani, herhalde buraya geldiğimi bilen Harun arıyordur,' diye düşündü ama telefonun öbür ucunda Eda vardı.</p>

  <p class="heading">Eda "Önemli bir şey olmasa aramazdım," diyerek başladı söze. "Betül'ün otopsi raporu geldi. Hamileymiş."</p>

  <p class="heading">Ağzı çöl kurusu, gözleri ufalmış, yüzü nakavtlık boksör gibi şiş "Hay bu rakıyı icat edenin," diyerek söylendi. Böyle giderse başının çatlayıp ortadan ikiye ayrılacağını, omuzlarının üzerinde iki yarım kafa taşımak zorunda kalacağını hissediyordu. Duştan yeni çıktığı için, cep telefonunu kulağına biraz uzak tuttu. "Ne var?"</p>

  <p class="heading">"Hamileymiş..."</p>

  <p class="heading">"Kaç aylık?"</p>

  <p class="heading">"Altı hafta galiba, bir buçuk aylık. Ne yapalım?"</p>

  <p class="heading">"Ne bileyim ben. Çevresindeki bütün erkekleri toplayın, çocuğun babasını bulun!"</p>

  <p class="heading">"Amirim, istersen bugün izin yap sen!"</p>

  <p class="heading">"Başlatma amirinden. Sana mı soracağım ne zaman izin yapacağımı." Bir an durdu ve kan beynine sıçradı.</p>

  <p class="heading">"Buranın telefonundan niye aratıyorsun beni?"</p>

  <p class="heading">Eğer aklından geçen şey yüzündense Harun'u bir temiz dövmesi gerekecekti. Allahı var, çam yarması gibi; ani beklenmedik kroşeler çıkarması lazımdı, yoksa tutar atar.</p>

  <p class="heading">"Cep telefonun kapalıydı amirim, ne yapayım?"</p>

  <p class="heading">"Harun! Delirtme beni! O zaman niye sen aramıyorsun?"</p>

  <p class="heading">"Kusura bakma. Ben evdeydim, olayın ne olduğunu tam bilmiyordum."&nbsp;</p>

  <p class="heading">"Tamam, tamam... Ben gelirim bir iki saate."</p>

  <p class="heading">Burada ilk defa bütün gece kalmıştı, çatallı sesiyle "Günaydın," deyip kahvaltı masasına oturdu. Çayına tek şeker atıp, bir 216 yaktı.</p>

  <p class="heading">"Kahvaltıdan sonra içseydin."</p>

  <p class="heading">"Sonra da içerim."</p>

  <p class="heading">Gönül Behzat Ç.'deki garipliği sezmiş, geceki hallerinden bunun bir gönül kırıklığı olduğunu da anlamıştı ya, görmüş geçirmiş kadındı, "Kendi anlatmadıktan sonra ne sorsam boş" dedi içinden, sessizce kahvaltı ettiler.</p>

  <p class="heading">Harun, Vahap Hoca'nın başında gidip gelirken, Behzat Ç. aynalı odanın öbür tarafından seyrediyordu.</p>

  <p class="heading">"Sen mi hamile bıraktın kızı!"</p>

  <p class="heading">"Hayır... Hayır..."</p>

  <p class="heading">Vahap ellerini ovuşturuyor, tedirgince yüzünde gezdiriyordu. Behzat Ç. gözlerini kapatıp, aspirini ağır ağır çiğnedi. Kapı açıldı, Cevdet içeriye bir bardak su ve iki metre boyunda bir adam getirdi.</p>

  <p class="heading">"Sen kimsin?"</p>

  <p class="heading">"Bodyguardım."</p>

  <p class="heading">"Belli oluyor. Teras Bar'ın mı?"</p>

  <p class="heading">"Evet."</p>

  <p class="heading">"Şu adama bir bak bakalım."</p>

  <p class="heading">Bodyguard aynanın gerisinden Vahap Hoca'ya baktı. "Kızın atladığı akşam bara geldi mi bu?"&nbsp;</p>

  <p class="heading">"Bilmiyorum."</p>

  <p class="heading">"Nasıl bilmiyorsun. Kapıda durmuyor musun sen?"</p>

  <p class="heading">"Bizim oraya gelenin bini bir para. Hangisinin yüzü aklımda kalsın."</p>

  <p class="heading">"Ama o akşam fazla kişi yoktu barda. Yılbaşı ertesi."</p>

  <p class="heading">Bodyguard ellerini iki yana kepçe gibi açtı "Hatırlamıyorum," dedi. "Gelmiştir belki, hatırlamıyorum. Yoksa söylerim, tohumuna para mı saydım, kim bu lavuk! Devlete karşı yanlış bir hareket yaptıysa, isterseniz gördüm diyeyim,: imzalayayım bir kâğıt. Yok, öyle değilse, hatırlamadım, gerek yok yani. Hani masumdur falan, kanına girmeyelim."</p>

  <p class="heading">"Tamam, bize işimizi öğretme. Şimdi git, ortadan kaybolma ama. Ramazan Ağbi'ye de söyle, o da kaybolmasın. Lazımsınız bize."</p>

  <p class="heading">Bodyguard çıkarken, orta yaşlı, göbek salmış, kel bir adam girdi içeri.</p>

  <p class="heading">"Sen kimsin?"</p>

  <p class="heading">"Mehtap Fantezi'nin sahibiyim."</p>

  <p class="heading">"Mehtap kim?"</p>

  <p class="heading">"Mehtap Fantezi Ürünleri, Seks Shop, Adakale Sokak'ta, Meşrutiyet'in arkası." Behzat Ç. aralık kapıdan bakan Cevdet'e boş bardağı sallayıp bir bardak su daha istedi.</p>

  <p class="heading">"Bak bakalım şu adama, sizin dükkâna gelen bu mu?"</p>

  <p class="heading">Adam cama yaklaşıp, uzun uzun baktı.</p>

  <p class="heading">"Niye öyle baktın?"</p>

  <p class="heading">"Uzak gözlüklerim yanımda değil, karıştırmayayım diye."</p>

  <p class="heading">"Madem gözün bozuk, niye gözlüksüz geliyorsun?"</p>

  <p class="heading">"Ne yapayım amirim, apar topar getirdi arkadaşlar."</p>

  <p class="heading">"Hiç mi göremiyorsun?"</p>

  <p class="heading">"İki adam görüyorum, biri iri yan galiba, gidip geliyor. İsterseniz eve kadar bir koşu gideyim, alayım gözlüklerimi."</p>

  <p class="heading">"Evin nerede?"</p>

  <p class="heading">"Çayyolu'nda."</p>

  <p class="heading">"Nasıl koşacaksın lan otobüsün iki saatte gittiği yolu."</p>

  <p class="heading">Behzat Ç. aynalı teşhis odasının yapıldığı güne sitem eden içten bir "Uff" çekti. Kararsızdı, adamın gözlüklerini getirseler, iki saatten fazla sürerdi. Vahap Hoca'yı ifadesine başvurmak için zoraki bir davete icabet ettirdiklerinden, o kadar tutmaları zordu. Dersi falan vardır adamın, savcıdan gözaltı için izin istemek lazım, ama hangi sebeple.</p>

  <p class="heading">"Gir, içeriden bak o zaman."</p>

  <p class="heading">Cevdet adamı aynalı odaya soktu. Adam Vahap Hoca'ya yaklaştı, eğilip yüzüne baktı. Tekrar Behzat Ç.'nin yanına geldi.</p>

  <p class="heading">"Tanıdın mı?"</p>

  <p class="heading">"Tanıdım, iyi müşterimizdir."</p>

  <p class="heading">"Ne zamandan beri?"</p>

  <p class="heading">"Uzun zamandır müşterimiz."</p>

  <p class="heading">"Neler alır?"</p>

  <p class="heading">"Suni vajina, geciktirici sprey, deri kelepçe, film, dergi. Her çeşitten alır."&nbsp;</p>

  <p class="heading">"Ne iş yaptığını biliyor musun?"</p>

  <p class="heading">"Manav esnafıymış, öyle dedi."</p>

  <p class="heading">"Manav mı dedin?"</p>

  <p class="heading">"Evet. Polatlı'da dükkânı varmış. Yakın olsa gider, uğrardık. Sonuçta biz de esnafız."</p>

  <p class="heading">Behzat Ç. ikinci bardak suyu içerken, "Ulan Vahap Hoca," dedi içinden. "Ben sana sorarım." Cebinden Betül'ün resmini çıkarıp, Mehtap Fantezi'nin sahibine gösterdi.</p>

  <p class="heading">"Şuna bak bakalım, bu kız geldi mi hiç sizin dükkâna?"</p>

  <p class="heading">Adam resmin içine düştü.</p>

  <p class="heading">"Yakını da mı göremiyorsun?"</p>

  <p class="heading">"Yok, yakını biraz görürüm. Yani insan gördüm mü tanırım ama fotoğrafta zorlanıyorum biraz. Ben dedim arkadaşlara, üst kattan gözlüğümü alayım, dinlemediler. Affedersiniz amirim ama pantolonu giyerken bile yanımda bir memur Yani ben niye kaçayım, bizim devlete bugüne kadar ne yanlışımız olmuş. Stopajı, KDV si, bütün vergileri vaktinde ödüyoruz."</p>

  <p class="heading">"Tamam kardeşim, bırak gevezeliği, resme bak."</p>

  <p class="heading">Adam resmi göz hizasından yukarı kaldırıp, bir de aşağıdan yukarıya alıcı gözüyle baktı.</p>

  <p class="heading">"Evet," dedi. "Hatırlıyorum. Birkaç kere geldi. Bizim oraya fazla kadın müşteri gelmez, oysa çağdaş, medeni bir işletmeyiz. Kadınlarla daha çok sipariş üstünden çalışıyoruz. Bu da kapalı bir toplum olmamızdan kaynaklanıyor."</p>

  <p class="heading">"Senin adın ne?"</p>

  <p class="heading">"Necmettin. Mehtap Fantezi'nin sahibiyim."</p>

  <p class="heading">İçinden "Hay senin mehtaplarını sikeyim," dedikten sonra yüksek sesle devam etti: "Necmettin! Sadece sorulana cevap ver! Bu kız geldi dedin, ne zaman geldi, ne aldı, ne yaptı?"</p>

  <p class="heading">"Birkaç ay oldu. Fazla bir şey almadı, öyle rafları gezdi. Bir iki film aldı, klasiklerden, fazla satmayan, sanatsal erotik. Bir de bol bol broşür aldı, gitti."&nbsp;</p>

  <p class="heading">"Allah Allah, bu işin de mi klasiği, sanatsalı var?"</p>

  <p class="heading">"Olmaz mı amirim. Emmanuelle, Dokuz Buçuk Hafta bir, iki. İstersen sana bir set yapayım, müesseseden."</p>

  <p class="heading">"Kalsın. Şimdi iyi düşün bakalım, bu kızla şu manav esnafı, sizin dükkânda karşılaştılar mı? İkisi aynı anda dükkâna geldi mi?"</p>

  <p class="heading">"Vallahi o kadarım hatırlayamayacağım amirim."</p>

  <p class="heading">"Dükkânda hep sen mi duruyorsun, bir tezgâhtarın falan yok mu?"</p>

  <p class="heading">"Yok, hep ben dururum. Bayramlarda, bir de pazar günleri kapatırım. Elin adamına, mal emanet edilmez, bu işler öyle yürümez. Şimdi diyeceksin ki, sen de biraz geri kafalısın Necmettin, ama ne yapalım, yetiştiğimiz çevre, sosyal şartlar..."&nbsp;</p>

  <p class="heading">"Tamam, tamam... Şimdi git, telefonunu bırak. Aradığım zaman, burada olacaksın."</p>

  <p class="heading">"Tamam amirim. Teşekkür ederim."</p>

  <p class="heading">Necmettin'in ardından o da çıktı, arka arkaya götürdüğü sular, bir de akşam alınan rakının etkisiyle küçüklü büyüklü karışık bir hacet ihtiyacı baş göstermişti. Karşıdan elindeki kâğıdı sallayarak gelen Eda'yı gördü. Eda yüzündeki garip tebessümle:</p>

  <p class="heading">"Silahın raporu çıkmış amirim," dedi. "Temiz."</p>

  <p class="heading">"Öyledir, öyledir..."</p>

  <p class="heading">Rapora şöyle bir göz attı: Yapılan balistik incelemesinde herhangi bir kayda rastlanmamıştır, tarih, imza, bilmem kim.</p>

  <p class="heading">"Bunun altında Recep'in imzası yok."</p>

  <p class="heading">"Orasını bilemem."</p>

  <p class="heading">Eda, Behzat Ç.'yi şöyle bir alıcı gözüyle süzdükten sonra "Bugün çok şıksınız," dedi. Behzat Ç. sözdeki imayı sezerek gülümsedi. Buruk bir gülüştü bu. Dünden kalan kıyafetleri ve tıraşlı yüzüyle büroda biraz garip karşılanmış, hatta bazı fısıldaşmalara neden olmuş, buna da çaktırmadan sinirlenmişti. Geçip gidecekken "Bir de Hayalet aradı," dedi Eda. "Muhsin'in izini yarın bulacakmış."</p>

  <p class="heading">"Nasıl yani, bugün ne yapıyormuş?"</p>

  <p class="heading">"Ben de sordum, kendisini Muhsin'e götürecek adamın peşindeymiş."&nbsp;</p>

  <p class="heading">"İyi. Telefon kayıtlarından Muhsin'in ev adresini buldunuz değil mi?"</p>

  <p class="heading">"Evet."</p>

  <p class="heading">"Tamam, bana adresi getir. Odaya geçin, konuşalım."</p>

  <p class="heading">Eda "Bir de..." dedi.</p>

  <p class="heading">Yeter, altıma yapacağım denmez ki şimdi bu kıza.</p>

  <p class="heading">"Eee!" dedi mecburen.</p>

  <p class="heading">"Bir de Nazlı diye bir kızla konuşmuş bizim Selim, Betül'ün arkadaşı. Bir ses kayıt işi varmış, ama ne olduğunu bilmiyorum."</p>

  <p class="heading">"Ses-kayıt mı? Alıp getirsinler kızı o zaman?"</p>

  <p class="heading">"Getirmişler zaten, yan odada. Ama biraz şey!"</p>

  <p class="heading">"Yeter! Ney?.."</p>

  <p class="heading">Eda 'Değil zurna,' dedi içinden. "Biraz hırçın."</p>

  <p class="heading">"Başlatmasın hırçınlığından, geliyorum..."</p>

  <p class="heading">Eda'nın bir şeyler daha söylemeye hazırlandığını görünce, hiç bakmadan hızla yürüdü. Tuvaletin kapısına yapıştı, doluydu. Silahını çıkarıp kapının koluna iki el ateş etti, anlık bir sıçramayla, hayalinde...</p>

  <p class="heading">Koltuğuna oturup, ellerini başının arkasında kenetledi, tavana göz atarken "Bırakın gitsin!" dedi. Harun dirseğini masaya dayayıp yaklaştı: "Nasıl yani, bırakmayalım, niye bırakıyoruz!"</p>

  <p class="heading">"Adamı neyle suçlayacağız, suni vajina aldı diye mi?"</p>

  <p class="heading">"Amirim yapma, adam elimizde. Belli ki kıza bir şey yapmış. Hadi kendisi aşağıya atmadı diyelim, başkasını azmettirmiştir."</p>

  <p class="heading">"öyledir muhtemelen. Suçlu elde ama kanıt yok. O zaman ne yaparsın, adamı bırakırsın, düşersin peşine, seni kanıta götürür. Götürmüyor mu? Takip altında yaşamaktan bıkar, itiraf eder."</p>

  <p class="heading">Eda önünde kavuşturduğu ellerini açtı, konuşmaya hazırlandığı belliydi, "Bu hocanın belki istihbaratla da bir bağı vardır, araştıralım derim," deyince, odaya soğuk bir sessizlik çöktü. Behzat Ç. "Bakın," dedi en babacan ses tonuyla, "ikinize de söylüyorum, ne yaparsanız yapın, istihbaratın alanına girmeyin. Daha gençsiniz, bu yaştan sicilinizi bozmayın. Bu Resul ne oldu?"</p>

  <p class="heading">Harun "Komünist Resul mü?" diye sordu.</p>

  <p class="heading">"Evet."</p>

  <p class="heading">"Okulu aradım. On beş günlük rapor almış, ortada yok. Ama okulun müdürüyle konuştum, iyi bir insan, nerede olduğunu öğrenirsem sizi ararım dedi."</p>

  <p class="heading">Cevdet odaya uzun boylu, narin yapılı bir kızı sokunca, bütün bakışlar ona döndü. Behzat Ç. "Sen kimsin," dedi. Kız cevap vermeyip, odadakileri süzdü, en sonunda, "Siz kimsiniz?" dedi. Behzat Ç. ister istemez gülümsedi, bu kızı, Betül'ün sütannesi Hafize'ye gittiği sabahtan hatırlıyordu, arama izni soran güzel, Nazlı. "Ben tanık mıyım, yoksa gözaltında mıyım?"</p>

  <p class="heading">"Tanıksın, ifadeni alacağız."</p>

  <p class="heading">"Böyle ifade alınmaz. Beni sabahın köründe evimden alıp, savcının izni olmadan buraya getiremezsiniz?"</p>

  <p class="heading">Harun "Ya ne olacak," dedi. "Devlet mi senin ayağına gelecek?"</p>

  <p class="heading">"Devlet kim, sen misin?"</p>

  <p class="heading">Harun bir an bocaladı, yardım isteyen gözlerle amirine ve Eda'ya baktı. Onlar da aynı gözlerle Harun'a bakıyordu. En sonunda nereden aklına geldiyse "Ben devlet değilim," dedi. "Devleti temsil ediyorum."</p>

  <p class="heading">"Sen kamu görevlisisin, devleti temsil edemezsin. Devleti Cumhurbaşkanı temsil eder. Yurtdışında da büyükelçiler. Başka kimse devleti temsil edemez."&nbsp;</p>

  <p class="heading">"Ne çok biliyorsun sen ya! Vatandaşlık Bilgisi kitabı gibisin."</p>

  <p class="heading">Nazlı saçlarını savurdu, yüzü ateş saçıyordu, "Siz alay edin," dedi.</p>

  <p class="heading">"Alışmışsınız işlerinizi böyle yürütmeye, ne hukuk tanıyorsunuz, ne kitap."</p>

  <p class="heading">Behzat Ç. müzmin sancıyı savuşturmak için alnını karışladı. Vücut dilini kullanması gereken zamanlardan birinde olduğunu anladı. Elini göğsüne götürüp açarken "Bir otur, soluk al," dedi. "Biz burada senin arkadaşın için mesai yapıyoruz." Eda ikili kanepede biraz yana kayıp, ona yer gösterdi ama Nazlı oturmadı. "Seni, ifadene başvurmak üzere buraya davet ettik. Nedir bu ses kayıt işi, anlat bize?"&nbsp;</p>

  <p class="heading">"Anlatmıyorum. Sabahın köründe kapıyı yumruklayan silahlı polisler, böyle davet olmaz. Zaten polisle muhabbet etmeyi sevmem. Karşınızda çocuk yok, korkmuyorum sizden?"</p>

  <p class="heading">"Seni korkutacak bir şey yaptıysak özür dileriz."</p>

  <p class="heading">"Yapamazsınız zaten! Çözmeye çalışıyor gibi görünüyorsunuz, ama bu işin arkasından siz çıkarsanız hiç şaşmam."</p>

  <p class="heading">Harun yerinde doğrulup "Orada dur bakalım," dedi. "Ne diyorsun sen."</p>

  <p class="heading">Nazlı hiç oralı olmadan, tekrar Behzat Ç.'ye döndü: "Gözaltında mıyım ben, şüpheli miyim, zanlı mıyım, hangi sıfatla getirdiniz beni buraya?" Cevap alamayıp da, odaya bir sessizlik çökünce, bağırmayla çığlık karışımı bir ses tonunda sordu: "Neyim ben!"</p>

  <p class="heading">Behzat Ç. "Hiçbir şey değilsin," dedi. "İstediğin zaman gidebilirsin."</p>

  <p class="heading">"Gidiyorum o zaman."</p>

  <p class="heading">Kapıyı çarpıp çıktı. Cevdet de ya sabır çekip arkasından çıktı. Harun</p>

  <p class="heading">kalemlikten kalem almış çevirirken "Al sana bir deli daha," dedi. "Zaten akıllı adam bulmaz ki bizi."</p>

  <p class="heading">"Delilik yapıyorsa bir sebebi var."</p>

  <p class="heading">Bakışlar Eda'ya döndü.</p>

  <p class="heading">"Neymiş!"</p>

  <p class="heading">"Bu kızın babası sendikacıymış, hangisi bilmiyorum. 1991'de gözaltına alınmış, bizim Birinci Şube galiba, gözaltında intihar etmiş. Şüpheli..." Behzat Ç.'ye döndü: "Bilirsin."</p>

  <p class="heading">Behzat Ç. "Bilirim," dedi. 1. Şube'nin, namı diğer DAL’ın icraatlarından biriydi. İş mahkemeye, basma yansıyınca bir süre konuşulmuş, unutulunca failler, yani iş arkadaşları, yanlış hatırlamıyorsa biri de Aybars'tı, hiç ceza almamış, hatta terfi etmişlerdi. O yıllarda vakayı adiyedendi bu işler, neler gördü, neler işitti. Hafize de söylemişti zaten, yetimdir bu kız diye...</p>

  <p class="heading">"Amirim daldın..."</p>

  <p class="heading">Başını kaldırdı: "Ne dedin?"</p>

  <p class="heading">"Daldın yine."</p>

  <p class="heading">"Yok... Bu ses kayıt işi ciddi. Siz karışmayın, ben bu kızla konuşurum. Bunlara alıştırın kendinizi. Kimse öyle höt deyince konuşmuyor artık."</p>

  <p class="heading">Harun'la Eda kalktı, onlar çıkarken Cevdet girdi.</p>

  <p class="heading">"Yine ne var?"</p>

  <p class="heading">"Amirim, biri seni görmek istiyor. Kim dersen, bilemeyeceğim."</p>

  <p class="heading">"Nasıl yani?"</p>

  <p class="heading">"Valla, ben de 'kimsin,' dedim. Şule, Jale... Bir ton isim saydı, biraz kafadan kontak galiba. Eli kolu rahat durmuyor."</p>

  <p class="heading">"Tamam, gelsin."</p>

  <p class="heading">Harun'la Eda soru dolu ve alaysı gözlerle bakarken; en son hastanede gördüğü Şule, Jale, Berna ya da Selma onların arasından koşarak geçip odaya daldı. Behzat Ç.'nin boynuna sarılıp "Kışın en güzel tarafı ne biliyor musun?" dedi. "Mandalina yiyebilmek."</p>

  <p class="heading">Behzat Ç. boynundaki ellerden kurtuldu: "Geç otur şöyle!"</p>

  <p class="heading">Şule, Jale, Berna ya da Selma masanın önündeki derisi çatlak koltuğa otururken, biraz küskün, "Dün gece iyi içmişsin, kokusu buraya kadar geliyor," dedi. "Dişlerini fırçalayamadığına göre de kim bilir kimin yanında sabahladın. Dikkat et, belli bir yaştan sonra bu tip bir yaşam..."</p>

  <p class="heading">"Tamam, patavatsızlığı kes. Senin adın neydi? Şule mi?"</p>

  <p class="heading">"Öyle demek istiyorsan."</p>

  <p class="heading">"İyi, sekiz tane ismi aklımda tutamam. Ne işin var burada?"</p>

  <p class="heading">"Hey, sert dedektif... Bugün Philip Marlowe gibisin."</p>

  <p class="heading">"O kim?"</p>

  <p class="heading">"Hah ha!"</p>

  <p class="heading">Şule'nin yarım kahkahası büronun içinde çınladı.</p>

  <p class="heading">"O da aynı soruyu Marcel Proust için sormuştu," dedi.</p>

  <p class="heading">"Neyse..."</p>

  <p class="heading">Çantasını hallaç pamuğu gibi atıyor, bir şeyler bulmaya çalışıyordu. En sonunda bir kutu hap çıkardı. "Her gün tok karnına, bir tane!"</p>

  <p class="heading">"O ne?"</p>

  <p class="heading">"Vitamin. Sesin bugün daha pürüzlü çıkıyor, hasta olacaksın."</p>

  <p class="heading">"Deli misin sen?"</p>

  <p class="heading">"Bilmiyorum, belki. Yani bazı psikolojik sorunlarım var ama... Neyse, asıl konuya gireyim, seni meşgul etmeyeyim. Beni öldürecekler, peşime adam taktılar, buraya gelirken bile takipteydi."</p>

  <p class="heading">"Kim?"</p>

  <p class="heading">"Bilmiyorum, bilsem burada ne işim var. Sen şimdi bu kız benimle kafa yapıyor diyeceksin tabii, ama öyle değil. Tehdit mesajı da aldım."</p>

  <p class="heading">"Nasıl bir mesaj aldın?"</p>

  <p class="heading">"Net bir mesaj!"</p>

  <p class="heading">Şule bir es verince Behzat Ç. sözünü kesti: "Niye yalan söylüyorsun!"&nbsp;</p>

  <p class="heading">"Nereden anladın?"</p>

  <p class="heading">"Hadi bakalım, çocuk eğlendirmiyoruz burada." Şule kalktı: "Çok kabasın."&nbsp;</p>

  <p class="heading">"Evet, öyleyim. Maalesef."</p>

  <p class="heading">Behzat Ç. telefonu kaldırdı: "Senin saçma sapan sözlerinle uğraşamam. Görüyorsun, işimiz var."</p>

  <p class="heading">Şule masadaki çantasını hızla çekip, tekrar karıştırdı, bir mandalina çıkarıp masaya koydu, "Ben sadece sohbet etmeye gelmiştim," dedi.</p>

  <p class="heading">"Öyle deseydin o zaman. Niye yalan söylüyorsun?"</p>

  <p class="heading">"Sohbete renk katmak için. Buna yalan denmez. Ama nerede sende o anlayış, her şeyi o kadar ciddiye alıyorsun ki..."</p>

  <p class="heading">Kriminal laboratuarın numarasını tuşladı. Şule dışarı çıkmışken dönüp, kafasını kapıdan içeri uzattı: "Yine de sana düşman değilim. Vitaminleri içmeyi unutma!"</p>

  <p class="heading">"Hey! Al bu ilacı."</p>

  <p class="heading">Şule çoktan çıkmıştı.</p>

  <p class="heading">"Alo, Recep."</p>

  <p class="heading">"Evet..."</p>

  <p class="heading">Vitamin kutusunu elinde evirip çevirdi.</p>

  <p class="heading">"Bu silah raporunda senin imzan yok."</p>

  <p class="heading">Bir sessizlik oldu.</p>

  <p class="heading">"Orada mısın?"</p>

  <p class="heading">"Sesini alamadım. Ha, evet. Öğleden sonra bir çayını içerim."</p>

  <p class="heading">Recep'in telefonda konuşmak istemediğini anlayınca "Tamam, Suluhan'a gel. Dört iyi mi?" dedi.</p>

  <p class="heading">"İyi."</p>

  <p class="heading">Telefonu kapatıp, vitamin kutusunu paslı çekmecenin içine attı. Mandalinayı soyarken odanın önünden geçen Cevdet'i görüp, seslendi: "Aykut nerede? Bütün erkekleri topladınız, bir o yok!"</p>

  <p class="heading">"Evine uğradık, yoktu."</p>

  <p class="heading">"Gel buraya."</p>

  <p class="heading">Mandalinanın yarısını Cevdet'e verip, diğer yarısını yerken mantar panonun üstüne tutturulmuş eğreti kâğıtlardan Aykut'un telefonunu buldu.</p>

  <p class="heading">"Aradığınız kişiye şu anda ulaşılamıyor. Lütfen daha sonra..."</p>

  <p class="heading">Arabayı Cebeci Camii'nin arkasında, Süngü Bayırı'na bırakmış, tanıdık sokaklarda olmanın rahatlığıyla yürüyordu, elindeki adrese bir daha baktı, annesi iki sokak ötede oturuyordu. Vakit olursa, bir uğramak lazım...</p>

  <p class="heading">Kapıyı, tanımadığı genç bir çocuk açtı:</p>

  <p class="heading">"Yavuz evde yok mu?"</p>

  <p class="heading">"Kim arıyordu?"</p>

  <p class="heading">"Polis."</p>

  <p class="heading">Genç, kapıyı bir karış aralık bırakıp, içeriye rüzgâr gibi seslendi: "Yavuzz! Yavuzzzz!" Yavuz'un yüzünde ilk dikkatini çeken, sol gözün çevresindeki şişkinlikti. Gözün hemen altına kan oturmuş, çevresi morarmıştı. Yavuz bir an, tanımaya çalışan bir ifadeyle Behzat Ç.'ye baktı, telsiz cızırtısı üzerine, gerekli bağlantıları kurdu: "Ha siz miydiniz? Buyurun, içeri girin!"</p>

  <p class="heading">Salona geçtiler. Birbirini tutmayan koltuk takımı, üst üste atılmış kıyafetler, küllük olarak da hizmet vermiş bira şişeleri... Tipik bir öğrenci eviydi.</p>

  <p class="heading">Yavuz "Tanıştırayım," dedi. "Arkadaşım Ömer, aynı okuldan."</p>

  <p class="heading">"Hangi okul?"</p>

  <p class="heading">"Siyasal."</p>

  <p class="heading">"Güzel, yakın yerde ev bulmuşsunuz."</p>

  <p class="heading">Ömer, söze girsem mi girmesem mi kararsızlığında "Bu evi bulana kadar bayağı dolaştık," dedi. "Hangi bölümdesiniz?"</p>

  <p class="heading">Yavuz "Ben maliyedeyim, son sınıf. Arkadaş iktisatta."</p>

  <p class="heading">"Ben de son sınıftayım ama alttan çok dersim var, bizimki uzayacak herhalde." Zaten evin pasaklı tipinin de Ömer olduğu anlaşılıyordu. Onlar otururken çay koyma bahanesiyle çıktı. Behzat Ç. muhabbetin bir sorgu havasında geçmesini istemediğinden, kendi hayatından da bir şeyler anlatma ihtiyacı duyup "Ben bu mahallede büyüdüm," dedi. "Bizim ev iki sokak aşağıda."</p>

  <p class="heading">"Öyle mi? Ne güzel. Komşuyuz demek."</p>

  <p class="heading">"Yok, annem oturuyor şu an. Ben Dikmen'deyim. Sen niye maliyeye girdin?"&nbsp;</p>

  <p class="heading">"İlk başta, babamlar istedi. Çiftliğin işleri falan, vergiden, işletmeden anlayan adam lazım diye."</p>

  <p class="heading">"Başka bölüm mü istiyordun?"</p>

  <p class="heading">"Yani bölüm denemez. Güzel sanatlar falan olurdu belki, resim falan. Ben bir şeyler çizerdim hep, yeteneğin var falan derlerdi. Ne yapalım, hayatın gerçekleri." Behzat Ç.'nin gözü, kapı aralığında duran valizlere takıldı. Yavuz anladı bunu. "Urfa'dan yeni geldim. Cenaze işleri falan."</p>

  <p class="heading">"Anlıyorum. Gözüne ne oldu?"</p>

  <p class="heading">"Düştüm."</p>

  <p class="heading">"Nerede?"</p>

  <p class="heading">"Evde. Burada işte. Son günler malum, biraz alkol de aldık."</p>

  <p class="heading">"Neyse, fazla dağıtma kendini. Betül'ün yerine de oku, ailene milletine faydalı biri ol! Onunla ilişkiniz nasıldı? Bazı kuzenler vardır hiç birbirini tanımaz, ondan sordum."</p>

  <p class="heading">"Yani biz beraber büyüdük. Beraber çok zaman geçirdik. Her şeyi konuşurduk. Tabii ergenlik çağı gelince, biraz uzaklaştığımız oldu, her şeyi konuşamaz olduk. Bizim orada amca çocuğun da olsa kadınla pek samimi olamazsın. Laf çıkar. Allahtan bizim ailemiz öyle tutucu değildir, okumuş adam çok. O yüzden yine konuşur, dertleşirdik hep. Aramızda bir yaş var, zaten benden sonraki yıl da o kazandı Ankara'yı."</p>

  <p class="heading">"Betül'ün hamile olduğunu biliyor muydun?"</p>

  <p class="heading">Yavuz'un gözleri açıldı, bir süre afallamış bir yüz ifadesiyle baktı. Belki de daha doğmamış bir akrabayı kaybetmenin üzgünlüğüydü bu. Çok kısık, "Hayır," diyebildi. "Ben şu çayın altına bir bakayım."</p>

  <p class="heading">Behzat Ç. "Otur," dedi. "Bu mesele ciddi, biraz serinkanlı olalım. Baştan düşün, Betül'ü tehdit eden kimse var mıydı?"</p>

  <p class="heading">"Bilmiyorum, bana bir şey söylemedi."</p>

  <p class="heading">"Son dönemde seni tehdit eden biri oldu mu?"</p>

  <p class="heading">"Hayır."</p>

  <p class="heading">"Bak!"</p>

  <p class="heading">Yavuz'un gözü, türlü lekelerin bulunduğu halıdaydı.</p>

  <p class="heading">"Bana bak bana! Bana yalan söyleme. O gözünü kim morarttı?"</p>

  <p class="heading">"Kimse... Düştüm ben!"</p>

  <p class="heading">Behzat Ç. bir perde alttan aldı, tatlı sert bir ifadeyle "Korkmana gerek yok," dedi. "Sizi kim tehdit ediyorsa söyle. Seni koruruz, yani elimizden geldiğince. Adamlar kuzenini öldürmüş yahu, biraz erkek ol! Böyle mi öğrettiler sana!"</p>

  <p class="heading">"Olsa söylerim, niye söylemeyeyim."</p>

  <p class="heading">"Betül'ün silahı var mıydı?"</p>

  <p class="heading">"Bilmiyorum."</p>

  <p class="heading">"22 kalibrelik Beretta, ucunda susturucu için kılavu* açılmış."</p>

  <p class="heading">"Bilmiyorum, silahtan anlamam. Hiç elime almadım."</p>

  <p class="heading">Ömer elinde tepsi ve dumanı tüten çaylarla odaya girdi.</p>

  <p class="heading">Behzat Ç. kalktı "Bana müsaade. Malum yoğunuz," dedi.</p>

  <p class="heading">Bir an, tam kapıdan çıkarken mi dönüp söylesem, yoksa şimdi mi diye tarttı kafasında. Kapı girişindeki gazete kâğıtlarının üstüne yığılmış bebek mezarı ebatında ki çizmelerle Yavuz'un ayaklarını karşılaştırdı, göz kararıyla tutuyordu. Kendisini geçiren Yavuz'un omzuna koydu elini, "Bak evladım," dedi. "iyi düşün, ben yine uğrarım."</p>

  <p class="heading">Arabayı Süngü Bayırından çıkarıp, Dikimevi kavşağından Cebeci Postanesi tarafına saptı. Kâğıda not ettiği adresten, Muhsin Süvari'nin oturduğu sokağı buldu. Az biraz onunla da komşu sayılırdı. Apartmanın zillerine göz gezdirdi, adres doğruydu ama Muhsin Süvari'nin adının yazması gereken 12 numara boş</p>

  <p class="heading">gözüküyordu. Apartman Görevlisi Muharrem Kara yazan zile bastı. Otomata basan yoktu, en sonunda zeminin altındaki merdivenlerden çıkan bir adam gözüktü. Giriş kapısını açıp "Evet," dedi.</p>

  <p class="heading">"Muhsin Süvari bu apartmanda mı oturuyor?"</p>

  <p class="heading">"Evet."</p>

  <p class="heading">"Nerede şimdi?"</p>

  <p class="heading">"Bilmiyorum, bir haftadır yok."</p>

  <p class="heading">"En son ne zaman gördün?"</p>

  <p class="heading">"Yılbaşının ertesi. Polis misin amirim?"</p>

  <p class="heading">"Nereden anladın?"</p>

  <p class="heading">Adam kapıyı sonuna kadar açıp Behzat Ç.'yi içeri soktu: "Yirmi yıldır kapıcılık yapıyorum ben, anlarım. Kusura bakma, kapıyı birden açamayız. Satıcısı olur, hırsızı olur. Muhsin'i soruyorsan, polislik işi olur mu bilmem. Efendi çocuktu, her türlü hal hatır sorardı. Bizim oğlanı sağ olsun, hastaneye yetiştirdi. Apandisit ameliyatına."&nbsp;</p>

  <p class="heading">"Arabası mı vardı?"</p>

  <p class="heading">"Yok, araba onun değilmiş, derneğinmiş."</p>

  <p class="heading">"Ne derneği?"</p>

  <p class="heading">"O kadarını bilemeyeceğim. Böyle içinde acayip acayip fır fırlı kâğıtlar vardı, duvara yapıştırmalık. Kova vardı, fırça vardı, onları bagaja koyduk oğlanı yerleştirdik. O zaman anladım?"</p>

  <p class="heading">"Neyi?"</p>

  <p class="heading">"Yani bir işler var dedim. Kapıcıysak o kadar da cahil değiliz, ortanın sonundan bıraktım. Amma velakin iyi çocuktu, bir anarşistliğini, uğursuzluğunu görmedik."&nbsp;</p>

  <p class="heading">"Oturduğu evin anahtarı var mı?"</p>

  <p class="heading">"Yöneticide vardır."</p>

  <p class="heading">Asansöre binip yöneticinin oturduğu beşinci kata çıktılar. Behzat Ç.'nin gözü yöneticiyi pek tutmamıştı, "İsterseniz beraber bakalım memur bey," önerisini geri çevirdi, Muharrem'le beraber ikinci kata indiler. Muharrem kapıyı açtı, evin bir süredir havalandırılmadığı belli oluyordu. Muharrem iki oda bir salon evi gezdirirken, "Görüyorsun, derli toplu çocuk," dedi. "Amma velakin, ne de olsa bekâr evi, kadın eli değmediği belli oluyor, işte burası çalışma odası. Kitapları görüyorsun, okumuş adam."</p>

  <p class="heading">Odada kitaptan adım atacak yer yoktu. Raflara sığmayanlar yerlere dizilmişti. Muharrem konuşması için soru sormaya gerek bırakmayan adamlardandı; "Bizim kız İngilizceden kaldı ortanın birinde," diye devam etti. "Kız zorlanınca, ona İngilizce öğretti yazın. Ben baştan karşı çıktım, kız on üçünde, şu an ortanın ikisine gidiyor, amma velakin bekâr adam, içi temiz olsa da belli olmaz, nefis bu. O zaman anası da gelsin yanında otursun dedi. Hanıma da öğretmiş bir şeyler. Ben tabii bunun üzerine dövmek zorunda kaldım hanımı biraz, çocuklarla benden gizli dil konuşuyor."&nbsp;</p>

  <p class="heading">"Giren çıkan olur muydu?"</p>

  <p class="heading">"Tabii giren çıkan çok olurdu, gözümün tutmadığı tipler vardı. Kanlar kızlar vardı. Arada Muhsin olduğundan bir şey diyemedik. Yönetici çok kızdı, orospular geldi, fuhuş yapıyorlar diye. Ama yok, fuhuş yoktu, ben yirmi yıllık kapıcıyım, kim fuhuş yapar, kim zina eyler, kim harama uçkur çözer anlarım. Bunlar o tip değildi." Behzat Ç. Betül'ün fotoğrafını çıkardı: "Şuna bir bak bakalım, bu kız da gelir miydi?"</p>

  <p class="heading">"Valla çıkaramadım. Bir de hanıma sorayım."</p>

  <p class="heading">Muharrem fotoğrafı alıp, çevik adımlarla evden çıktı. Behzat Ç. yatak odasına girdi; arkalıksız bir yatak, bir de kumaştan yapılmış portatif dolap vardı. Dolabı açtı, içinde üç beş kazak, bir iki pantolon, bir iki nevresim takımı ve temiz iç çamaşırları vardı. Yatağın ucuna oturup, otel odasına yeni girmiş müşteri gibi, yatağın yaylarını kontrol etti. 216'dan ilk nefesini çektiğinde Muharrem dönmüştü, "Valla, hanım da çıkaramadı amirim," dedi.</p>

  <p class="heading">Behzat Ç. külünü silkecek yer ararken, "Bak Muharrem," dedi. "Sen bu çocuk iyidir, hoştur diyorsun ama, biz de buraya boşuna gelmedik. Sen anlamışsındır yani. Gördüysen bir yanlışını söyle."</p>

  <p class="heading">"Valla amirim, iki yıldır bu evde oturuyor. Şimdi ne desem bilmiyorum. Üç ay önce bir gece sarhoş geldi, kaldırıma düştü, sırtladım. Derdi neydi bilmiyorum, âşık olmuş galiba..."</p>

  <p class="heading">"Kime âşık olmuş?"</p>

  <p class="heading">"Bilmiyorum, ben kendiliğimden tahmin ettim. Fazla soramadım, bir büyük rakı açtık, ben de çakırkeyif olduğumdan üstelemedim. Bunun dışında bir sarhoşluğunu, ayyaşlığım, içip içip sapıtmalığını görmedik. Bir gün de kavga etmiş, dayak yemiş biraz, karakolluk olmuş herhalde. Öyle geldi, hanımla pansuman yaptık. Demirle vurmuşlar, kafası yarılmış. Biraz kendine gelince dedim Muhsin, iyi ıslatmışlar seni. Bir de sen karşı tarafı gör dedi."</p>

  <p class="heading">"Neden kavga etmişler?"</p>

  <p class="heading">"Bilmiyorum, sorduk söylemedi. Gençlik işte..."</p>

  <p class="heading">"Seni kafalamaya çalıştı mı? Örgüt propagandası yaptı mı?"</p>

  <p class="heading">"Yok, ara sıra konuşurduk ama örgütçülüğünü görmedik."</p>

  <p class="heading">"Ne konuşurdunuz?"</p>

  <p class="heading">"Zamlar olsun, pahalılık olsun, iş güç işte, ekmek derdi. Aklınıza başka bir şey gelmesin. Sigortasız çalıştırıyorlar seni dedi birkaç sefer. Çıktık yöneticiye, bize faydası oldu."</p>

  <p class="heading">"Sigortanı mı yaptılar?"</p>

  <p class="heading">"Yok, elli lira zam yaptılar, sigortadan vazgeçtik. Bu devirde elli lira deyip geçme, iyi para. Benim zaten arkam sağlam, kimse çıkaramaz beni buradan, hep bizim hemşeriler bakar bu mahalleye. Benim sigortam onlar. Yeşil kartım</p>

  <p class="heading">kendiliğinden var zaten."</p>

  <p class="heading">"Son bir haftadır arayıp soran oldu mu?"</p>

  <p class="heading">"Geçen gün geldiler, böyle yine sivil. Onlara da aynısını söyledim. Gelirse haber ver dediler, telefon bıraktılar. Yani bir işler çevirdiyse bilemem, kız meselesi de olabilir. Ötesini bilemem. Biz bir zararını görmedik, faydasını gördük ailecek. Amma velakin bizim için önce devlet gelir, devlete kafa tutmayacaksın, bu bir. Her işe burnunu sokmayacaksın, bu iki. Ekmek yediğin kaba pislemeyeceksin, bu da üç… Muhsin'e de anlattım bunları. Amma velakin okumuş adamdır, ben akıl veremem." Suluhan şimdi tenhaydı ama, bir saat sonra mesai bitiminde iğne atsan yere düşmezdi.</p>

  <p class="heading">"Yeter, beni daha fazla karıştırma bu işe!"</p>

  <p class="heading">Behzat Ç. "Tamam," dedi. "O zaman karıştığın kadarını anlat."</p>

  <p class="heading">Tepeden aşağıya var gücüyle yanan elektrikli ısıtıcı yüzünden gömleğinin yakasını çekiştirdi. Söz sırasının karşı tarafta olduğunu belli eden bir suskunlukla, çayına attığı tek şekeri ağır ağır karıştırdı.</p>

  <p class="heading">Recep "Silahı biz inceledik," deyip çevreye, dolu olan bir iki masaya göz gezdirdi.</p>

  <p class="heading">"Eee?"</p>

  <p class="heading">"Ama raporu yazan biz değiliz, aldılar elimizden. Neden bilmiyorum. Hani bu silah, bilirsin, bir ara teşkilatta da kullanılırdı tek tük. Başta ondan şüphelendim, yani bizim teşkilatın malıdır dedim ama öyle olsa numarası, kaydı olur, bellidir."</p>

  <p class="heading">"Kayıtsız silahlar da var."</p>

  <p class="heading">"Kayıtsız olsa, zaten bize hiç gelmezdi."</p>

  <p class="heading">"Kimin bu silah?"</p>

  <p class="heading">"Örgütün."</p>

  <p class="heading">"Kimin!"</p>

  <p class="heading">"Bağırma, yavaş. Bu kızın karıştığı örgütün silahı. Bak bunların hiçbirini benden duymadın, sonra tanıklık falan etmem. Önce bir kuyumcu soygununda kullanılmış. Beş yıl önce de Bahçelievler'de bir çatışmada kullanmışlar, kullanan eleman polisin elinden kaçmış. Baskını yapan bir memuru da bacağından vurmuş. Yani polisin bacağından çıkan kurşun, bu silahtan atıldı, buna şüphe yok."</p>

  <p class="heading">"Susturucu."</p>

  <p class="heading">"Susturucu mu?"</p>

  <p class="heading">"Evet, silaha takılı bir de susturucu vardı."</p>

  <p class="heading">"O hiç gelmedi elimize."</p>

  <p class="heading">"Nasıl yani! Geldi! Ben tuttum kaydını, sana verdim."</p>

  <p class="heading">"Karıştırma işte. Aldılar elimizden. Beni daha fazla konuşturma."</p>

  <p class="heading">Recep kalktı, masanın üstüne para bırakmak için davranınca Behzat Ç. "Ben hallederim, koy o parayı cebine," dedi.</p>

  <p class="heading">Recep'in aklı parada değildi, "Zaten şu defter sayfası yüzünden yeterince başım belaya girdi," dedi. "Diken üstünde oturuyorum. Soruşturma ha geldi ha gelecek diye bekliyorum. Hadi eyvallah..."</p>

  <p class="heading">"Dur! Vurulan polis kim? Kaçan eleman kim? Hangi olay bu?"</p>

  <p class="heading">Recep kıçının kıyısıyla, her an kalkacakmış gibi oturup "Seni aşar, hiç uğraşma," dedi. "Adamlar her şeyi göz göre göre yapıyorlar işte, bir balistik raporu yazmışlar, altındaki imzaların hiçbiri balistikçi değil, resmen dalga geçiyorlar. Bir tane yeni mezun savcıyla, iki tane deli polisle çözülecek iş değil bunlar. Aptal numarası yapmayı bırak, Don Kişot ayağı çekme bana, adamlar devlet olmuş yahu! Biz kimiz?" Anahtar kapının kilidinde iki sefer döndü. Mide bulantısı, baş ağrısı, halsizlik, ateş otuz yedi buçuktan otuz sekiz... Hastanın öyküsü buydu. Karşı daireden gelen yemek kokusu mide bulantısını artırırken içeri girdi. Çıplak duvarlarıyla can sıkan uzun koridoru yürüyüp yatak odasına geçti. Ceketini çıkarıp, kendini yatağın üstüne attı, gözlerini kapadı. Biz kimiz? Rahat bir nefes alamadan, soyunup dökünemeden daha, kapı çaldı. Şimdi kim kalkıp açacak. Mecburen o.</p>

  <p class="heading">Kamber, elindeki büyük market poşetini uzattı.</p>

  <p class="heading">"Bu ne?"</p>

  <p class="heading">"Tuvalet kâğıdı. Geçen gün istemiştin."</p>

  <p class="heading">Baktı, otuz ikili. Kâbus, kurtuluş yok...</p>

  <p class="heading">"İkilisi yok muydu bunun?"</p>

  <p class="heading">"Kampanya'da bunlar, sudan ucuz? Aile boyu..."</p>

  <p class="heading">"Ne kadar?"</p>

  <p class="heading">"Beş lira."</p>

  <p class="heading">Cebini yoklayıp verdi. Aynı koridoru tekrar arşınlarken, poşeti yol üstündeki, kapısı yan açık duran banyoya fırlattı. Gömleğini, pantolonunu çıkardı. Yatağın kenarına oturup çoraplarını da çıkardı. Uzanıp gözlerim kapadı, bir 216’dan Rahat bir nefes alamadan, soyunup dokunmuşken ama, salonda telefon çalmaya başladı. Şimdi kim kalkıp açacak. Mecburen o.</p>

  <p class="heading">"Alo."</p>

  <p class="heading">"Merhaba. Söz vermiştin, gelmedin?"</p>

  <p class="heading">"Sen kimsin?"</p>

  <p class="heading">Karşı taraftan bir hayret ünlemi duyuldu: "Aaaa!" Adam kendini tanıttı, ilk gece barda sonra da Aybars'ın yanında gördüğü kır saçlıydı. Küçük bir sessizlik oldu. "Ha merhaba," dedi. "Gelemedik işte, iş güç."</p>

  <p class="heading">"Olmaz ama. Bu hafta bir uğra. Şu meseleyi de konuşuruz."</p>

  <p class="heading">"Konuşuruz."</p>

  <p class="heading">"Sizin arkadaş nasıl? Hayalet miydi?"</p>

  <p class="heading">"Evet, iyi."</p>

  <p class="heading">"Ona da çok selamımı söyle. O da gelsin bir çayımızı içsin mutlaka."</p>

  <p class="heading">Adam daha ne desin, açık şekilde ortalıkta dolaşmayın mesajı veriyor. Kafasında tilkiler uçuşurken telefonu kapattı, "iyi de, benim evin telefonunu nereden..." Güldü, biz kimiz? Ben kimim?</p>

  <p class="heading">Behzat Ç. Cinayet Büro Amirliği'nde başkomiserdi, hayata karşı işlenen suçlar uzmanı. İdman Ocağı'nda stoperken duran toplara ondan iyi vuran yoktu, sonradan topçuluğu bırakıp vatandaşı tekmelemeye başladı; bu arada evlendi, boşandı, bir kız babası oldu. Puslu, karanlık bir yolda yürüyordu. Gökyüzünde ilaç için tek yıldız yoktu, çarptığı yeri kesen bir ayaz, tam cinayet havası. Çalıların arasından bir hışırtı duyunca eli beline gitti.</p>

  <p class="heading">"Sen kimsin?"</p>

  <p class="heading">"Benim yahu? Tanımadın mı?"</p>

  <p class="heading">Harun'du "Görünüşe göre aynı izin üzerindeyiz," dedi.</p>

  <p class="heading">Şeytan diyordu ki, arka arkaya, kombine tokat at, sayamasın.</p>

  <p class="heading">"Ulan ben sana demedim mi, bana sormadan bu konuda bir şey yapma diye."&nbsp;</p>

  <p class="heading">"Yavaş amirim, sessiz biraz, duyacaklar."</p>

  <p class="heading">"Duysunlar! Alsınlar elimizden bu silahı, kimliği zaten. Biz kimiz? Yeter!" Harun koca eliyle ağzına yapışınca boğuluyorum zannetti, sonra sakinleşti biraz. Öfkesinin geçtiğini gözleriyle işaret edince, ağzındaki eller çekildi.</p>

  <p class="heading">Harun "Bir ekip daha geldi, evi sardık," dedi.</p>

  <p class="heading">Behzat Ç. öne bir iki adım attı: "Tamam, adamları alıp, işi bitirelim. Önden ben giriyorum, kimse ateş etmeyecek, sakın!"</p>

  <p class="heading">Uzaktan ışıkları gözüken eve ulaşmak için küçük bir koruluğu aşmak&nbsp;gerekiyordu. Ay ışığının puslu aydınlığında, karanlık ağaç diplerini yoklaya yoklaya, sessiz ve seri adımlarla yürüdü. Koruluğun ortasında, piknik alanı gibi bir açıklığa gelince, etrafta kimsenin olmadığından emin olmak için durdu. Birdenbire bir el koluna yapışınca, korkudan aklı çıktı, silahını çekti. Ceyda.</p>

  <p class="heading">"Sen ne arıyorsun burada?"</p>

  <p class="heading">"Berna benim de kızım!"</p>

  <p class="heading">Ceyda, bir ağaç kütüğüne oturup, için için ağlamaya başlamıştı.</p>

  <p class="heading">"Başımıza ne geldiyse senin yüzünden geldi."</p>

  <p class="heading">"Berna da bu hallere benim yüzümden mi düştü?"</p>

  <p class="heading">"Senin yüzünden tabii. Silah çektin, tokat attın, evleneceği adamın ağzını burnunu kırdın, cebine hap koydun, haksız yere hapse attırdın. Bir öldürmediğin kaldı. Öldür kızı, rahatla."</p>

  <p class="heading">"Adam gibi koca bulsun o zaman."</p>

  <p class="heading">Ceyda'yı teskin edecek hali yoktu, hele böyle bir zamanda, saatine baktı. Evlilikleri boyunca bu kadının döktüğü gözyaşları, bir su deposunu rahat doldururdu. Behzat Ç. "Sevdik de evlendik," dedi. "İsteseydin, yeniden beraber olabilirdik." Ceyda gözlerini karanlığa dikip, öfkeyle bağırdı: "Seninle beraber olunmaz, sana maruz kalınır."</p>

  <p class="heading">"Sus, duyacaklar!"</p>

  <p class="heading">"Duysunlar, sen savaşacaksın, kadın sana cephane taşıyacak. Beraberlikten anladığın bu!</p>

  <p class="heading">"Sus!"</p>

  <p class="heading">"Sen kadına orospu gibi davranırsın! Kadına ihtiyacın yok senin, orospu lazım sana. Mutlu musun şimdi orospularla! Mutlu musun?!"</p>

  <p class="heading">Mecburen ağzını kapattı. Ceyda silahı da gördüğünden, sanki ömrünün son anlarını yaşıyormuş gibi, çırpınmaya başladı. Sakinleşmesi biraz uzun sürdü. Behzat Ç. onun yüzüne bakarken 'Sevdiğim kadın bu muydu,' diye sordu kendine. Muhtemelen benzer bir soru ona bakan Ceyda'nın da aklından geçiyordu.</p>

  <p class="heading">Bir süre sonra Ceyda'nın gözleri oynadı, ileride gördüğü bir şeyleri işaret etmeye çalıştı. Bir kükreme duyduğunda ellerinin arasındaki ağzı serbest bırakıp "Bu neydi?" diye sordu.</p>

  <p class="heading">"Aslan, bataklık aslanları dolaşıyor."</p>

  <p class="heading">"Hadi canım, Ankara'da bataklık aslanı ne gezer! Hep BBC'nin işleri bunlar."&nbsp;</p>

  <p class="heading">"Atatürk Orman Çiftliği'nden kaçmıştır."</p>

  <p class="heading">Piknik alanında bir karaltı dolaştı. Ceyda "Bak, bak," dedi. "Biri dolaşıyor orada."</p>

  <p class="heading">"Kim?"</p>

  <p class="heading">"Kim olacak Berna. Buraya niye geldik?"</p>

  <p class="heading">Hızla o tarafa yürüdü. Berna değil, Betül’dü bu. 'Sen ölmedin mi lan yoksa, intihar etmiş numarası mı yapıyordun?' Bataklık aslanları pusudan fırlamış, Betül'ün çevresini sarmıştı. Tetiğe yüklendi ama silah tutukluk yaptı. 'Ulan BBC Allah belanı versin!' Yeniden kurşun sürdü. Dan! Dan! Iska. 'Kızı vurduk, aslanlar kaçtı.' Vurulan kızın yanına gitti, ortalık kan gölüydü. Yüzünü çevirdi, Berna. 'Bunu ben mi yaptım? Nasıl yaptım? Şimdi ne yapmalı? Polis gelmeden izleri yok etmeli. Polis geldi bile. Biz kimiz?' Yerlere bakıp mermi kovanlarını aradı, birini buldu, cebine attı. Diğeri kayıptı. "Ne yapıyorsun sen?"</p>

  <p class="heading">Döndü, Akbaba'ydı.</p>

  <p class="heading">"Hiç," dedi.</p>

  <p class="heading">"O zaman bir 216 ver de, ciğerlerimiz bayram etsin."</p>

  <p class="heading">216'yı verdi, yakarken fark etti, Akbaba değildi bu, tünediği ağacın dalından inen Kesik Kuyruktu. Anne Leopar'ın gözleri gecenin içinde parlıyordu, gerilip birdenbire üstüne atladı, omuzlarındaki patileri hissetti. Yırtılan etinin acısını duyduğunda, iki sivri diş çoktan boğazına geçmişti. Kan.</p>

  <p class="heading">Sıçradı. Boynunu tutuyordu, kendine gelmesi hayli zaman aldı. Garip bir zamandı bu, geçmişle geleceğin iç içe geçtiği, her geçen anla kâbusun bittiğini kanıtlayan güzel, buruk bir şimdi. Yaşıyordu. Berna da yaşıyordu. Katil değildi, cinayet izlerini yok etmenin utancını da duymasına gerek yoktu. Hepsi geçti işte. Midesinde bir sıkıntı duyunca, koşar adım banyoya yöneldi. Kamber'in getirdiği otuz ikili tuvalet kâğıdı, çamaşır makinesinin önünde duruyordu. Elinde evirip çevirdi biraz, 'Al bunu sehpa yap... İhtiyacın vardı zaten...' Zihninden, uyku halinden yeni kurtulmanın etkisiyle bulanık sorular geçiyordu: "Susturucuyu aldılar, eyvallah. Ama silah örgütünse, raporu neden çarpıttılar? Başa saralım, Betül'ün öldüğü gece TEM'den Metin'in olay yerinde ne işi vardı?" Ve daha önce sorması gereken bir soru: "Metin niye bilgi sızdırıyor? Yoksa kendi aralarında bir çatışma mı?"</p>

  <p class="heading">Tuvalet kâğıdını açarken, kafasına birdenbire dank etti, meselenin büyük bölümünü o an çözdü. Bu durumda derhal Gökhan'ı ve Aykut'u bulması gerekiyordu, ayrıca Muhsin'i. Yoksa ölü sayısı artabilirdi. "İşte Türk'ün aklı," dedi içinden. "Tuvalet kâğıdını açarken..."</p>

  <p class="heading">Ertesi sabah, büronun içini kudurgan ve sabırsız adımlarla arşınlıyordu. Hayalet'e kızmıştı. Sabahın köründe, Harun'u da yanına alıp, Muhsin'i yakalayacak baskını yapmak için nereye gittiğini söylemeden ortadan kaybolmuştu.</p>

  <p class="heading">Soru sormaya "Yahu biz burada eşekbaşı mıyız?" diye başladı. "Bu adamlar bizi takmıyor mu?" diye devam edip, "Niye benden habersiz gidiyorlar?"la bağladı. Akbaba ve Eda'yı bunaltmıştı. "Telefonları da kapalı kim bilir neredeler?"</p>

  <p class="heading">En sonunda Behzat Ç.'ye bir pinpon maçını seyreder gibi bakmak zorunda kalan Akbaba "Yaşlandık artık," dedi. "Aksiyon olunca bizi atlatıyor gençler."&nbsp;</p>

  <p class="heading">"Saçma sapan konuşma Allahını seversen."</p>

  <p class="heading">Eda konuyu değiştirip ortamı yumuşatmak için, "Betül'ün Muhsin'i niye bara çağırdığını söyleyeyim," dedi. "Yardım istemek için."</p>

  <p class="heading">"Kime karşı?"</p>

  <p class="heading">"Orasını Muhsin'i getirdiklerinde öğreneceğiz."&nbsp;</p>

  <p class="heading">"Tabii, sağ salim gelebilirlerse."</p>

  <p class="heading">Haber merkezinden bir yaralama ihbarı geçince, Akbaba telsizini aldı, sessiz sedasız çıktı. Behzat Ç. zangırdayan telefonu bekletmeden kaldırdı.</p>

  <p class="heading">"Nerdesin sen?"</p>

  <p class="heading">Hayalet çok kısık konuşuyordu. "Muhsin'i bulduk, ama almamız zor."</p>

  <p class="heading">"Harun yanında değil mi? Kafa göz girin alın!"</p>

  <p class="heading">"Bildiğin gibi değil."</p>

  <p class="heading">"Nasıl, nerdesin sen! Tam mevkii bildir."</p>

  <p class="heading">"Kızılcahamam tarafı... Hop! Hooop! Ne oluyor!"</p>

  <p class="heading">Telefon düştü, ahizenin ötesinden lambur lumbur sesler geldi.</p>

  <p class="heading">"Alo! Alo!"</p>

  <p class="heading">Bağrış çağrışın arasında Harun'un "Dağılın lan, dağılın!" diyen tok sesini ayırt etti bir an. Bu kargaşa otuz saniye kadar sürdü. En sonunda telefonu biri kaldırdı, herhalde ankesörlü bir telefondu. Çocuksu, tiz bir sesti.</p>

  <p class="heading">"O yavşak başkomiser sen misin?"</p>

  <p class="heading">"Sen kimsin lan!"</p>

  <p class="heading">"Lanlı konuşma, senin ecdadının, sülaleni"</p>

  <p class="heading">Behzat Ç. çıldırdı. Bir iki kısa küfürle karşılık da verdi ama, karşıdaki tiz sesin sahibi yakası açılmadık küfürlerle kendinden geçtiği için bunları işitmemişti. Küfrü bitiren adam, en sonunda durup, derin bir nefes aldı.</p>

  <p class="heading">"Şimdi sor bakalım sen kimsin diye," dedi. "Ben var ya ben, istesem seni beş dakikada bitirecek adamım."</p>

  <p class="heading">"Yok ya!"</p>

  <p class="heading">"Gör bakalım o zaman, saatine bak!"</p>

  <p class="heading">Telefon çat diye kapandı. Öfkeden, nabzı şakaklarında atıyordu. Soran gözlerle bakan Eda'ya hiçbir şey söylemedi, eliyle çıkmasını işaret etti.</p>

  <p class="heading">Eda çıkınca, odanın içinde delirmiş bir sinek gibi uçmaya başladı. Bu arada gözü ister istemez duvardaki saate konuyordu. Tam beş dakika sonra odanın kapısı bir hışımla açıldı. En son öğretmen cinayetinde gördüğü Emniyet müdür yardımcısı, öfkeden kıpkırmızı olmuş suratıyla karşısına dikildi.</p>

  <p class="heading">"Sen ne yaptığını zannediyorsun!"</p>

  <p class="heading">"Ne olmuş, ne yapmışız?"</p>

  <p class="heading">"Bir de soru soruyor. Muhsin Süvari'yi senin elemanlar takip etmemiş mi?"&nbsp;</p>

  <p class="heading">"Evet, ettiler. Bir vakayla ilgili, kilit bir adam."</p>

  <p class="heading">"İşte o adamı istihbarat almış. Sen de istihbaratın elinden adam almaya kalkıyorsun."</p>

  <p class="heading">"Ben ne bileyim istihbaratın aldığını."</p>

  <p class="heading">"Bırak şimdi! İşinize gelince her şeyi bilirsiniz. Biz tam aramızı yeni düzelttik adamlarla, senin yediğin naneye bak! Ben sana bunun hesabını sorarım. Götü boklu Cinayet Masası, istihbarata karşı operasyon yapıyor. Sen kimsin! Sen kimsin lan Behzat Ç.! Kimsin!"</p>

  <p class="heading">Behzat Ç. yumruklarını sıktı, eli uyuşana, suyu çıkana kadar. Olgunlaşmak böyle bir şeydi herhalde, dişlerini döktüğü yüzbaşı bile bu kadar bağırmamıştı o gün. Emniyet müdür yardımcısı bütün Cinayet Bürosu'nu inletti, sonra da çıkıp gitti. Onun ardından Tahsin girdi odaya.</p>

  <p class="heading">"Sakın bir şey söyleme, sakın!"</p>

  <p class="heading">Tahsin "Tamam," dedi. "Sen şimdi git, on beş gün izin yap. Ortalarda</p>

  <p class="heading">gözükme. Ben halledeceğim."</p>

  <p class="heading">"Önce birilerini ara da, bizim çocukları al adamların elinden."</p>

  <p class="heading">"Onu hallettik. Çocuklar bizde."</p>

  <p class="heading">Tahsin gittikten sonra masasına oturup, gözlerini saate dikti. Sadece on dakika geçmişti. Önüne beyaz bir kâğıt çekti, kalemlikten tükenmezi alıp bir süre düşündü. Yazmak için biraz eğildi ama tükenmez yazmıyordu. Kalemlikten bir tükenmez daha aldı, o da yazmıyordu. Ceplerini hızla karıştırdı. Çekmeceleri açıp kapatırken, bir an gözü karardı. Kalemi, kalemliği, masanın üstünde eline ne geçerse artık, duvara fırlatmaya başladı. Duvardaki saat düşüp kırılmıştı.</p>

  <p class="heading">Eda kapıdan başını uzatıp "iyi misiniz?" diye sordu.</p>

  <p class="heading">"Saçma sapan konuşma."</p>

  <p class="heading">Eda bir şey söylemeye hazırlandı ama tereddüt ediyordu.</p>

  <p class="heading">"Ne söyleyeceksen söyle, bekleme orada."</p>

  <p class="heading">Eda "Çocuklar Aykut'u getirmiş. Ne yapalım?" diye sordu.</p>

  <p class="heading">"Hiçbir bok yapmayın, kapatın bu dosyayı!"</p>

  <p class="heading">Ceketini alıp çıktı.</p>

  <p class="heading">Hastanın öyküsü... Salondaki kanepede on bir gündür yorgan döşek yatıyor, ateşi otuz sekiz buçuktan otuz dokuz. Çoğu zaman uyudu, ufak tefek yorgunluklar birleşip büyük bir rehavet halinde çökmüştü omuzlarına. Kamber iki karton 216 bıraktı geçen hafta, Gülsün çorba yapmış dün, onu içti. Arada, başka insanların yüzünü görmek için televizyona baktı. Hasta olmanın en kötü yanı 216'nın gerçek tadını alamamak. İzin mi yapıyor, açığa mı alındı belli değil. Ama her şey birden kötü gitmez, hayatın bir dengesi var. Geçen hafta Berna'yla barıştı, kızı kendisini anladı nihayet. Birbirlerini bir yerinden anlamaya başlamaları gerekiyordu sonuçta. Zaten insanı en yakınlarının dışında kim anlar! Onlarla sürekli küs kalamazsın, hayatından çıkaramazsın, bunu yapmak için çok gözü kara ve güçlü olmak lazım, belki de bir hayli acımasız, kan çeker nihayetinde.</p>

  <p class="heading">Berna mutfakta nane limon kaynatırken "Sen de ne marifetler varmış," demek geldi içinden. "Elim kırılsaydı da o tokadı atmasaydım," gibi arabesk bir cümle de kuracaktı az daha, vazgeçti; "Ben çok kaba bir adamım," demekle yetindi, gerisini sen anla. Berna da kabul etti yanlışlarını. "Bu memlekette babasından tokat yemeyen var mı zaten..."&nbsp;</p>

  <p class="heading">"Koca kıza da vurulmaz ki ama." Mazereti hazır, "İstediğim haltı yerim," dediğinde kafasından geçen kötü görüntüler olmasa, tutardı kendini. "Müdürün karşısında nasıl tuttun ama, ne yapalım herkes gücü yettiğine vuruyor işte, götün yiyorsa dayak yiyeceğini bildiğin kavgaya gir."&nbsp;</p>

  <p class="heading">"Bekâretini koruyor mu diye düşündüğün kız kürtaj masasına yatmış çoktan..."&nbsp;</p>

  <p class="heading">"İyileşmek için, bunları unutmak lazım..."</p>

  <p class="heading">Unuttu hemen. Şimdi ne zaman telefon açsa daha iki sefer çalmadan</p>

  <p class="heading">bakmıyor mu Berna, iki sefer de ziyaretine geldi, daha ne olsun, bundan büyük mutluluk olamaz. Her konudan konuştular, Betül'ün şüpheli intiharından bile. Berna çok üzüldü, ilk defa ilgilendi Behzat Ç.'nin uğraştığı bir vakayla. Bir sürü soru sordu, hatta intihar mektubunun fotokopisini okuyup ağladı. Behzat Ç. açıkladı hemen, "Defterinden koparıp cebine koymuşlar, kendisi yazmamış." Berna "Çöz bu işi mutlaka," dedi. "Ama beni de ihmal etme tabii ki." Bu sefer ihmal etmeyecek, "Doğum günü 28'i, unutan şerefsizdir." Berna şimdi tatilde, arkadaşlarıyla Uludağ'a çıkmış, kafasını dinliyor. "Dinlesin, hakkı." 28'inde dönecek, on iki yıl sonra ilk defa doğum gününü beraber kutlayacaklar. Alacağı hediyeye de karar verdi, paraya kıyması lazım ama... Maaşı yatmış mıdır acaba... "Maaş yetmez, annemden alırım o zaman, vardır onda. Yine de biraz uygun fiyatlısını bulmak lazım..."&nbsp;</p>

  <p class="heading">"Alsam kullanır mı?"&nbsp;</p>

  <p class="heading">"Temiz, sağlam olursa neden kullanmasın. Bir de kırmızısını bulursam. Olmadı boyatırız." Böylece o günün de uğursuzluğu ortadan kalkacak. Sanki iyi kötü her şey, dönüp dolaşıp o günü buluyor. Babasının ölümü, boşanmaları, Berna'nın doğumu.</p>

  <p class="heading">İlk başlarda pek inanamadı ama Betül’le de arasını düzeltti bu sayede. İnsan bir ölüyle arasını nasıl düzeltir, bu da onun işi. Kimi maktul vardır hiç çekilmez, yaşarken her türlü puştluğu yapmış. Yani işi bu olmasa, "Bana ne, iyi ki ölmüş," deyip geçeceği adamlar. Betül öyle değildi gerçi, ama aralarında bir soğukluk da vardı. Gecelik'i, mesleki gözlüklerini bir yana bırakarak, kim şüpheli, kim tehdit etmiş demeden okudu ilk defa. Ona da hak verdi, bu ne biçim dünya! En sevdiği cümle: "Çocuğun ellerinden kaçan uçan balon, fotoğrafı çekilebilecek en hüzünlü an." Doğru, güzel yazmış, herkes anlar bunu, herkesin başına gelmiştir çünkü.</p>

  <p class="heading">Kapı çaldı. Üç dört kez, ara vermeden. Silahı arkasına gizleyerek gitti, delikten baktı. "Senin burada ne işin var, deli!" cümlesi geçti içinden. İçten içe de sevindi, insan görmeyeli uzun zaman olmuş, içinden konuşmaktan bıkmış.</p>

  <p class="heading">Şule "Geçmiş olsun," diyerek daldı içeri. "Sözümü dinlemezsen olacağı bu, sana ıhlamur getirdim, mutfak ne tarafta? O arkandaki ne, göster bakayım..." Bir iki adım gerileyince, Şule koşarak çevresini dolaştı "Çok ayıp," dedi. "Bana da mı ateş edeceksin? Çiçek vereceksin zannetmiştim."</p>

  <p class="heading">"Burayı nasıl buldun?"</p>

  <p class="heading">"Annenden öğrendim."</p>

  <p class="heading">"Annemden mi? Annemi nasıl buldun?"</p>

  <p class="heading">"Her şeyi sorup durma, açık istihbarat diye bir şey var."</p>

  <p class="heading">Şule çoktan mutfağı bulmuş, "Bu ocak nereden yanıyor," diye bağırıyordu. "Karnın aç mı? Çorba yapayım istersen akşama, yersin. Ooo! Buzdolabında çorban varmış zaten, kim yaptı. Kapıcının karısı mı? Yeni tanıştık, merdiven silmekten bunalıma girmiş, çok hüzünlü biri, adı Gülsün ama herkes Gülsüm diyormuş." Behzat Ç. mutfağa girip, "Bir sus," dedi. "Teker teker konuşalım."</p>

  <p class="heading">"Tamam."</p>

  <p class="heading">"Annemi nasıl buldun?"&nbsp;</p>

  <p class="heading">"Google'dan."&nbsp;</p>

  <p class="heading">"Google'dan mı?"</p>

  <p class="heading">"Google'dan senin ismini arayınca, bir kulübün üyesi olduğun ortaya çıkıyor. Kulüp Cebeci'de bir semt takımı, insan semt takımına niye üye olur, orada doğup büyümediyse. Gittim kulübe, telefonunu bilmiyorlar ama, orta yaşın üstündekiler seni iyi tanıyor. Duran toplara senden iyi vuran yokmuş bir vakitler, tekmeye kafa uzatan bir stopermişsin. Batak oynayanlardan biri "Hayırsız çıktı, hiç uğramıyor artık," dedi. Takım da ikinci amatöre düşermiş bu gidişle. Eski evinizi biliyormuş, baban kalp krizinden ölmüş, başın sağ olsun... Gittim, az biraz dökülüyor ama güzel bir ev, ka- rakteri var, içimde memur oturuyor diyor... Annen kabak dolması yapmış, arada bir uğra, kadın çok yalnız, sohbet edecek arkadaşa ihtiyacı var, sadece telefonla olmaz... Bu arada annen beni çok beğendi, bir ara sana almayı bile düşündü herhalde ki yaşımı sordu, ama söyleyince vazgeçti, zaten hiç niyetlenme senin için çok küçüğüm, kızın yaşındayım. Berna nasıl? Uludağ'a gitmiş."</p>

  <p class="heading">Kaynayan ıhlamurun kokusu bütün mutfağı kaplamıştı, bu kokuyla beraber salona geçtiler. Üçlü koltuğa uzanıp bir yudum aldı, iyi geldi, gerçekten iyi. Şule bir hap uzatıp "Şunu da iç," dedi.</p>

  <p class="heading">"İçmem, aspirin içtim."</p>

  <p class="heading">"Olsun, bundan da iç. Soğuk algınlığına birebir."</p>

  <p class="heading">"İçmem."</p>

  <p class="heading">"Niye?"</p>

  <p class="heading">"Aspirin içtim."</p>

  <p class="heading">"Aspirin neymiş ya! Başka ilaç kullanmaz mısın?"</p>

  <p class="heading">"Kullanmam."</p>

  <p class="heading">"Senin ihtiyarlığın hiç çekilmez."</p>

  <p class="heading">Şule tekli koltuğa oturup, arkasına yaslandı. "Rahatına da düşkünsün bakıyorum," dedi. "Bu ne? Günlük mü tutuyorsun?" Elindeki defteri evirip, çevirdi. "İsme bak Gecelik, ne komik. Özel mi? Sen mi yazdın bunları?"</p>

  <p class="heading">"Hayır."</p>

  <p class="heading">Şule ilk sayfayı okudu: "Burası bizim değil, bizi öldürmek isteyenlerin ülkesi. T.Ö."&nbsp;</p>

  <p class="heading">"A bu, şeyin sözü," deyince Behzat Ç. doğruldu.</p>

  <p class="heading">"Kimin?"</p>

  <p class="heading">"Niye heyecanlandın. Tezer Özlü'nün. T.Ö. işte, kısaltmış."</p>

  <p class="heading">"O kim?"</p>

  <p class="heading">"Hüzünlü bir yazar, genç yaşta öldü. Ben bütün kitaplarını okudum, insanın içini acıtıyor, çok dokunaklı. Bu cümle, büyük ihtimalle Leyla Erbil'e Mektupları'ndan birinden alınmış. Tabii ya, evet. 1977 1 Mayıs'ından sonra böyle yazıyordu Leyla Erbil'e. Ben o zamanlar babamın karnında portakal suyuydum tabii, bilmiyorum ama 500 bin kişi katılmış. Ben siyaseti sevmem, Özal kuşağıyım. Özal geldi de hepimizin evine telefon bağlandı edebiyatıyla büyüdüm. Solcular da samimi olmuyor zaten."&nbsp;</p>

  <p class="heading">"Neden?"</p>

  <p class="heading">"Sözlerinden çabuk dönüyorlar. 1977 1 Mayıs'ına beş yüz bin kişi katılmış, İstanbul'da 12 Eylül Anayasası'na red oyu verenlerin sayısı 295 bin. Nereye gitti bu insanlar? Ölenlere asılanlara bir şey denmez tabii de, yaşayanlara ne oldu. O günlerden kalan solcular dincilerden daha muhafazakâr, deliliğe tahammülleri yok. Hep aynı şeyleri söylüyorlar, eşitlik. Herkes eşit olursa benim ne özelliğim kalır. Tabii sen devlet memurusun, bu konularda konuşamazsın."</p>

  <p class="heading">Behzat Ç. esnedi.</p>

  <p class="heading">"Uykunu mu getirdim, kusura bakma. Seni açığa mı aldılar, kovdular mı?"&nbsp;</p>

  <p class="heading">"Hayır izindeyim."</p>

  <p class="heading">"Ne zaman bitiyor iznin?"</p>

  <p class="heading">"Dört gün sonra."</p>

  <p class="heading">"Yarın kaçta alıyorsun beni?"</p>

  <p class="heading">"Ne?"</p>

  <p class="heading">"Maça gitmiyor muyuz?"</p>

  <p class="heading">"Ne maçı?"</p>

  <p class="heading">"Sen ne biçim taraftarsın, Gençlerbirliği'nin maçı yok mu yarın? Fazla kombinen de varmış, beni götürürsün artık."</p>

  <p class="heading">Behzat Ç. gülümseyip "Tamam," dedi. "Konu Gençler olunca, bir taraftar bir taraftardır. Tribün damlaya damlaya dolar."</p>

  <p class="heading">"O yüzden gelmek istiyorum zaten. Ben öyle herkesin tuttuğu takımı tutamam. Bir farkım olması lazım. Futbol zaten çok saçma bir şey, iki tane topun peşinden koşan 44 adam."</p>

  <p class="heading">"Nasıl yani, bir top, 22 adam olması lazım."</p>

  <p class="heading">"Hayatımda bir sefer maç seyrettim. Arkadaşın evindeydik, anten bozuk olduğundan televizyon çift gösteriyordu."</p>

  <p class="heading">Duvarlar hüzünle çınladı. Behzat Ç. bu salonda içten bir kahkaha atmayalı uzun zaman olmuştu.</p>

  <p class="heading">Ertesi gün Harun'la beraber OSTİM'deki açık oto pazarını geziyordu. Uzun aramalardan sonra nihayet bir Vosvos buldular, hem de kırmızı, tam istediği renk. Harun arabayı şöyle alıcı gözüyle süzüp "Amirim, ne yapacaksın Vosvos'u," dedi. "Gel sana uygun fiyatlı bir Şahin alalım, bunun parçasını bulamazsın."</p>

  <p class="heading">Behzat Ç. "Sen ona bakma da, araba sağlam mı, temiz mi ona bak," dedi. "Akıl ver diye çağırmadık seni buraya." Yandaki arabaların başında bekleyen adamlara Vosvos'un sahibini sordular, "Birazdan gelecek," dendi.</p>

  <p class="heading">Harun "Bunlar sağlam arabalardır ama iyi bakarsan," dedi kaportaya vururken. "Zaten istesen de deviremezsin, şu yapıya bak, o yüzden tosbağa diyorlar ya. Bir ara bu arabayı devirene bir tane daha veriyoruz diyorlardı. Bunlar kış arabasıdır aslında, soğuğa çok dayanıklı."</p>

  <p class="heading">Gençten bir çocuk yanlarına yaklaşıp "Öyledir ağbi, yağ soğutmalı bu," dedi. "Sen arabanın sahibi misin?"</p>

  <p class="heading">"Araba değil ağbi, Engin diyeceksin. Yoksa alınır."</p>

  <p class="heading">"İsim mi taktın arabaya?"</p>

  <p class="heading">"Vosvoslara isim takılır, âdettendir."</p>

  <p class="heading">"Peki, sen ne kadar istiyorsun bu Engin'e?"</p>

  <p class="heading">"Öyle deme ağbi, ihtiyaçtan ötürü elden çıkarıyoruz. Bunları alması kolaydır da satması zordur. Az yakar, karizması yeter zaten."</p>

  <p class="heading">Behzat Ç. en ciddi ses tonuyla "Ne kadar istiyorsun birader?" diye sordu. "Dört bin."</p>

  <p class="heading">"Dört milyar mı?"</p>

  <p class="heading">"Evet, dört bin YTL."</p>

  <p class="heading">Behzat Ç. Harun'a baktı. Harun başını etmez anlamında yukarı kaldırdı. Genç "Çok değil ağbi," dedi. "Çok istemiyoruz, piyasası bu. Gelin bir motora bakın, iki tur atalım, öyle karar verin." Behzat Ç. ön tarafa doğru hareketlenince "Gel ağbi gel," dedi. "Bunların motoru arkadadır." Genç, elini kolunu sallayarak &nbsp;açıklamaya koyuldu. "Sen de Vosvos almaya niyetlenmişsin ama bu konuyu pek bilmiyorsun galiba. Almaya niyetliysen bir ara konuşalım, Vosvos sahibi olmanın bazı kuralları vardır. Başka bir Vosvos gördün mü selektör yapacaksın falan."</p>

  <p class="heading">Behzat Ç. "O kadarını da biliyoruz," dedi. Tam arka kaputu açmışlarken Hayalet bitti yanı başlarında. "Ooo! Araba mı alıyorsunuz," dedi. "Kime?"</p>

  <p class="heading">"Amirime alıyoruz, ekip arabasından sıkılmış."</p>

  <p class="heading">"Saçma sapan konuşma."</p>

  <p class="heading">Hayalet, kaputu açmak için eğilmiş araba sahibine ensesinden bir şaplak atıp "Ne haber lan Samet," dedi. "Arabayı mı satıyorsun?"</p>

  <p class="heading">"Evet ağbi, ihtiyaçtan."</p>

  <p class="heading">"Siz tanışıyor musunuz?"</p>

  <p class="heading">Hayalet "Tanışmaz mıyız," dedi. "Bizim mahallenin çocuğudur Samet." Harun "Sizin mahallenin çocuğu ama bizden dört bin istiyor," dedi.</p>

  <p class="heading">Hayalet yalandan yüzünü ekşitip "Yok," dedi. "Siz bakın, beğenirseniz üç bin beş yüze veririz. Değil mi Samet?"</p>

  <p class="heading">Samet biraz mahcup "Üç bin beş yüz olmaz ağbi," dedi. "Yani arada sen varsın, başım gözüm üstüne, alın götürün derim. Ama en son üç altı yüz elli olur." Harun "Niye üç altı yüz elli," dedi. "Neyle ölçtün?"</p>

  <p class="heading">"Kredi kartı borcum var, acilen üç altı yüz elli ödemem lazım, yoksa haciz geliyor."</p>

  <p class="heading">Üç polisten birden anlayışlı bir "Haaa!" ünlemi duyuldu. Behzat Ç. Samet'in telefonunu alıp "Ben seni birkaç güne kadar ararım," dedi. "Ben aramadan sakın elden çıkarma."</p>

  <p class="heading">Vosvos'un yanından ayrılınca Hayalet iki polisin ortasına geçip, kollarına girdi. "Bakın," dedi. "Şimdilik açığa almayı düşünmüyorlar bizi. Ama bir disiplin cezası verileceği muhakkak. Özcan'ın meselesini de herhalde duruma göre kullanacaklar." Harun "Ben şunu anlamıyorum," dedi. "Bir şey yapmayacaklarsa niye&nbsp;uğraşıyorlar bizimle."</p>

  <p class="heading">"Çünkü işe kıyısından köşesinden bulaşmışlar. Vaka onların değil, bir kısmını çözün gerisine karışmayın diyorlar. Belki de kızın babasının yüzündendir, sözü geçen bir adam, onun hatırına kapatamıyorlar dosyayı."</p>

  <p class="heading">"Sonuçta biz göt altına gidiyoruz."</p>

  <p class="heading">Behzat Ç. "Eh, öyle olması doğal," diye yanıtladı Harun'u. "Güçleri bize yetiyor, iki polisi açığa alırsın, bir savcıyı ihraç edersin mesele kapanır. Muhsin ne oldu?"&nbsp;</p>

  <p class="heading">"Muhsin'i Kızılcahamam'daki gizli merkezlerine götürdüler, en son biz gördük. Herhalde bayağı bir sorguladılar. Sonra ne oldu bilmiyorum. Ailesi gelip Kayıp Bürosu'na başvurmuş. Bize saldıranların da, başlarındaki adam hariç resmi bir kimliği yok zaten, taşeron çalışıyorlar. Kimisi eski JlTEM'ci, kimisi tetikçi."</p>

  <p class="heading">Maraton'a ayaz tam cepheden vuruyor, maçı ayakta izleyen taraftarın üstüne kar taneleri savuruyordu. Behzat Ç. takım dizilişlerini, maçın içinde yapılan taktik değişiklikleri anlamaya çalışırken Şule yerinde zıplıyordu. Gözü topta değildi, ya yan hakeme bakıyordu ya da karşı kalede yalnız başına bekleyen kaleciye. Gençler bir gol yiyince stadyumdaki çoğunluğa uyarak ellerini çırptı, kendisine dönen bakışları görünce "Aaa! Biz mi yedik," diyerek üzüldü. Maç yeniden başlayınca taraftarın arasından güçlü bir "Haaaaayyydi Gençler!" sesi duyuldu. Yetmişli yıllardan kalma bu naif tezahüratı adam başına üç kişilik bağırarak tekrarladılar. Karşı tribünlerinden yoğun bir ıslık ve uğultu yükseldi.</p>

  <p class="heading">Şule "Kimi yuhluyorlar?" diye sordu.</p>

  <p class="heading">"Bizi."</p>

  <p class="heading">"Niye?"</p>

  <p class="heading">Behzat Ç. bilmiyorum der gibi ellerini açtı. Devre arasında büfeden iki bardak sallama çay alıp geldi. Şule sıcak çaya iki eliyle sarıldı, bir kuşun su içişi gibi yudumladı.</p>

  <p class="heading">"Üşüdün mü?"</p>

  <p class="heading">"Hem de nasıl."</p>

  <p class="heading">Behzat Ç. kendi hastalığını unutmuştu. Gençler ikinci yarıya golle başlayınca ne baş ağrısı kaldı ne ateş. "Şimdi maç güzelleşecek," dedi.</p>

  <p class="heading">"Neden?"</p>

  <p class="heading">"Çünkü Gençler kapanmaz, bir puana yatmaz."</p>

  <p class="heading">Dediği gibi de oldu, Galatasaray da ikinci gol için yüklenince kor a kor bir mücadele yaşandı. Sağ çaprazdan ceza alanına giren Mehmet Çakır ikinci golü atınca, Maraton bayram namazı sonrasının cami önlerine döndü, herkes birbirini kucakladı, sevinç yumağı oldular.</p>

  <p class="heading">"Çak Çak Çak Çakır..."</p>

  <p class="heading">"Bu ne?"</p>

  <p class="heading">"Mehmet Çakır gol attı mı böyle bağırılır."</p>

  <p class="heading">Maçın sonuna doğru karşı tribünlerden; "Yönetim istifa! Yönetim istifa!" sesleri yükseldi, ilk defa maça gelmiş bir insanın heyecanıyla doksan dakikada yüz seksen soru soran Şule bunu da es geçmedi:</p>

  <p class="heading">"Niye yönetim istifa diye bağırıyorlar?"</p>

  <p class="heading">"Çünkü Gençler'e yenilmeyi skandal sayıyorlar hâlâ. Alışmaları lazım artık." Stadyumdan güle oynaya çıktılar. Rüzgârlı Çıkışı'nda Şule Behzat Ç.'nin koluna girip çekiştirdi: "Gel!"</p>

  <p class="heading">"Nereye?"</p>

  <p class="heading">"Kaleye çıkalım."</p>

  <p class="heading">"Deli misin, bu havada."</p>

  <p class="heading">"Ne varmış havada, maça geldik ya. Karnım acıktı, mantı yeriz." Behzat Ç. "Takıldık bir delinin peşine, hadi hayırlısı," diye mırıldandı. İç kalenin, labirenti&nbsp;andıran sokaklarında düşe kalka yürürken, ışıksız dönemeçlerde sağa mı sola mı diye düşünüyorlardı.</p>

  <p class="heading">Behzat Ç. "Sen gideceğin yeri bildiğinden emin misin?" dedi.</p>

  <p class="heading">"Eminim. Seni biraz gezdireyim dedim. Yorgun musun?"</p>

  <p class="heading">Camında ev mantısı yazan küçük bir dükkândan içeri girip, dik bir merdiveni tırmandılar. Şule "İşte budur!" dedi. Cam kenarındaki bir masaya oturdular, bütün Ankara ışıklarım yakmış, patlamış bir havai fişek fabrikası gibiydi.</p>

  <p class="heading">Şule "Ankara'ya herkes gri der ama bak işte rengârenk," dedi.</p>

  <p class="heading">"Öyle. Bu sene en azından yüz cinayet işlenecek burada."</p>

  <p class="heading">"Eh, buna sevinmen lazım. Millet birbirini öldürmese işsiz kalırdın, çok canın sıkılırdı."</p>

  <p class="heading">"Aslında şuraya güzel bir sistem kursalar, kimin kimi öldürdüğü görülebilse, cinayetler azalırdı belki."</p>

  <p class="heading">"Başına da seni oturturlardı, bütün gün milleti röntgenlerdin."</p>

  <p class="heading">Behzat Ç. bir an durdu. "Haklısın. O bizim işimiz değil," dedi. "Biz ancak katilin, psikopatın peşinden koşarız, tam birini yakalamışken, başka cinayet işlenir."&nbsp;</p>

  <p class="heading">"Sisyphos gibisin!"</p>

  <p class="heading">"O ne?"</p>

  <p class="heading">"Mitolojik kahraman. Tanrılar tarafından, bir kayayı dik bir yamaca çıkarmakla cezalandırılmış. Tam tepeye çıkardığında kaya geri düşüyor, inip tekrar omuzluyor kayayı, sonsuza kadar böyle sürüyor bu. Aslında absürt bir tip, sana benziyor."&nbsp;</p>

  <p class="heading">"Ben öyle değilim. Sonsuza kadar böyle sürmeyecek bu. Yakında emekli oluyorum."</p>

  <p class="heading">Mantıcının sahibi gelip, masaya çatal kaşık koydu, siparişleri aldı.</p>

  <p class="heading">"Emekli olunca ne yapacaksın?"</p>

  <p class="heading">"Bilmem. Antrenörlük yaparım belki. Berna'yı da yanıma alırım o zaman. Annesinin yanında o da bunalıma girdi."</p>

  <p class="heading">"Koca kız, nasıl yanına alacaksın."</p>

  <p class="heading">"Koca kız olduğuna bakma, çocuktur o. Hem zaten barıştık."</p>

  <p class="heading">"Nasıl barıştınız?"</p>

  <p class="heading">"Bilmem, birdenbire oldu. Barışmamız gerekiyordu artık."</p>

  <p class="heading">"Dikkat et. O yaşta kızlar birdenbire değişmez. Çocuk kalanlar hiç değişmez." Aklından Berna'nın sözleri geçti. Herkesle kapıştığı o uğursuz pazar günü Berna'nın, ağlamaktan şişmiş gözleriyle karşısına dikildiğini hatırladı, "Sana bunun hesabını soracağım, her şeyin hesabını soracağım," demişti. "Hiç beklemediğin bir tokat atacağım sana, beni ciddiye almamayı göreceksin!" Aman canım, ne önemi var şimdi bu sözlerin. O anki kızgınlıkla söylenmiş şeyler, kapandı bu mevzu, artık barıştık. Bu Şule de zaten; iyiydi, güzeldi ama arada öyle bir laf ediyordu ki, Behzat Ç.'nin bütün keyfini kaçırıyordu. Gençlik işte. Burnunun ucu soğuktan hafif kızarmış, kâkülleri alnına düşmüş, dudaktan kor, gözler buğulu. Behzat Ç. bizden geçti artık diyen bir ruh haliyle, gençliğin ve güzelliğin hakkını vermek için baktı şöyle bir. "Hey, bana öyle bakma! Niyeti mi bozdun?"</p>

  <p class="heading">"Yok canım! Biraz da sen anlat. Okulu bitirince ne olacaksın?"</p>

  <p class="heading">"Konuşacağım. Felsefe bölümünü bitirince başka ne yapılır."</p>

  <p class="heading">"Baban ne iş yapıyor?"</p>

  <p class="heading">"Nerden aklına geliyor bu ortaokul soruları. Yapıyor işte bir şeyler, rızkımızı karşılıyor."</p>

  <p class="heading">"Aranız pek iyi değil galiba."</p>

  <p class="heading">Şule sinirlenmişti "İyi değil," diye bağırınca çevredeki bakışlar onlara yöneldi. "Nefret ediyorum babamdan. İnsan babasından nefret etti mi, bütün dünyaya posta atabilir." Masaya vurunca bardaklar yerinden oynadı.</p>

  <p class="heading">"Yavaş biraz, tamam anladım."</p>

  <p class="heading">"Kendimi bildim bileli babamı öldürme planlan yapıyorum. Seninle de bu yüzden samimiyet kurdum zaten. Onu öldürürsem beni yakalamazsın değil mi? Yaparsın bir torpil. İzleri ortadan kaldırırız."</p>

  <p class="heading">"Abartmana gerek yok, anladım."</p>

  <p class="heading">Mantılar geldi, iştahla kaşıkladılar. Behzat Ç. tabağındaki bütün mantıyı bitirince, kendi yemek yeme rekorunu egale ettiğinden şaşkındı biraz. Bir 216 yakıp, dumanını Ankara manzarasına doğru üfledi. Şule "Şarap içelim. Çok güzel bir meyhane var aşağıda," dedi.</p>

  <p class="heading">"Başka zaman. Eve gidip, çalışmam lazım."</p>

  <p class="heading">"Ne çalışacaksın, izinde değil misin?"</p>

  <p class="heading">"Mecburen izindeyim. Yoksa bizim işimiz bitmez."</p>

  <p class="heading">Şule ellerini Behzat Ç.'nin beyazlamaya başlayan saçların» da gezdirdi: "Niye polis oldun sen?"</p>

  <p class="heading">Behzat Ç. cevap vermedi, saçlarında gezen ellerin temasından garip bir haz duymuş, sonra da bu hazdan rahatsız olmuştu.</p>

  <p class="heading">"Soru sorduk yahu, niye polis oldun? 'Baban ne iş yapıyor'dan iyi bir sorudur. Hani filmlerde olur ya, adamın çok sevdiği birini öldürürler, o da bütün katilleri yakalamak için dedektif olur. Tabii sonradan ortaya çıkar bu bilgi, karaktere derinlik katmak için. Sen de o yüzden mi polis oldun?"</p>

  <p class="heading">"Hayır, asker olamadığım için polis oldum."</p>

  <p class="heading">"Nasıl yani? Ya asker ya polis, başka bir ihtimal yok muydu?"</p>

  <p class="heading">"Bizim aile böyle. Egemen sınıfların çıkarını korumak için yaratılmışız."&nbsp;</p>

  <p class="heading">"Bu senin cümlen değil. İçine başka biri girmiş, o konuştu."</p>

  <p class="heading">"Öyle... Biri böyle demişti vaktinde."</p>

  <p class="heading">Şule ellerini çekip, arkasına yaslandı.</p>

  <p class="heading">"Bahar mı?"</p>

  <p class="heading">"Onu nereden biliyorsun? Google'dan buldum deme."</p>

  <p class="heading">"Hayır, annen anlattı. Polis olacaksın diye bırakmış seni."</p>

  <p class="heading">"Bıraktı denemez, beraber karar verdik."</p>

  <p class="heading">"Çok mu sevmiştin?"</p>

  <p class="heading">"Bilmem. Ben sevmesini bilmiyorum herhalde. Kimi sevdiysem bana düşman oldu. Hadi kalkalım..."</p>

  <p class="heading">Bilgisayarı açmayalı uzun zaman olmuştu. "Ya bismillah," deyip açma tuşuna bastı. Explorer'ın üstüne tıklayıp paket programla internete bağlandı. Eda'nın geçen yıl yaptığı "Amirim sana ADSL bağlayalım, sınırsız ulaşırsın," önerisini "Her şeyin bir ölçüsü var," diyerek reddetmişti. Google'da, örgütün ismini yazıp, ara tuşuna bastı, 192.400 sonuç. Adamlar sanal âlemi ele geçirmiş. Beş sayfayı taradıktan sonra sıkıldı, "Bu böyle bulunmaz," diyerek cepten Şule'yi aradı.</p>

  <p class="heading">"Alo! Nasılsın?"</p>

  <p class="heading">Şule'nin sesi uykuluydu, "Mevsim normallerinin altındayım," dedi.</p>

  <p class="heading">"Uyandırdım mı?"</p>

  <p class="heading">"Bu saatte telefon mu açılır?"</p>

  <p class="heading">"Kusura bakma."</p>

  <p class="heading">"Duyan da aramızda bir şey var zannedecek."</p>

  <p class="heading">"Saçma sapan konuşma!"</p>

  <p class="heading">"İyi o zaman."</p>

  <p class="heading">Çat! Şule telefonu kapatmıştı, baştan aradı.</p>

  <p class="heading">"Ya kusura bakma. Google'dan bir şey arıyorum da, bulamıyorum."</p>

  <p class="heading">"Normaldir."</p>

  <p class="heading">"Dalga geçme. Beş yıl önceki bir çatışma haberini arıyorum. Örgütün ismini yazdım ama çıkmadı."</p>

  <p class="heading">"Sana ne? Sen Cinayet Masası değil misin?"</p>

  <p class="heading">"Öyle de, olayın bizle alakası var."</p>

  <p class="heading">"Çatışma nerede çıkmış?"</p>

  <p class="heading">"Bahçelievler'de."</p>

  <p class="heading">"Tamam. Tırnak içinde örgütün ismini yaz, sonra başka bir tırnak içinde 'Bahçelievler'de Çatışma' yaz, beraber ara. Olmadıysa, örgütün yanına sadece 'Bahçelievler' yaz, 'çatışma' yaz, tarayacağın ihtimaller azalır. Orada bir önbellek butonu vardır, ona da basarsan aradıklarının altı çizili olarak çıkar."</p>

  <p class="heading">"Sağ ol."</p>

  <p class="heading">"Dostlar sağ olsun!"</p>

  <p class="heading">Şule'nin dediği gibi arayınca, haberlere ulaştı. Kriminalci Recep'in bahsettiği çatışma doğruydu. Bir örgüt elemanı "ölü ele geçirilmiş", bir polis de bacağından vurulup Numune Hastanesi'ne kaldırılmıştı. Ama bir örgüt elemanının da kaçtığına dair herhangi bir bilgi yoktu. Polisin ismini not etmedi, Özel Harekât'ın tanınmış simalarından biriydi. Belki kaçandan bahseden olmuştur diye diğer gazeteleri de taradı ama bir şey bulamadı. Bütün gazeteler polis bültenine benziyordu zaten, herhalde "Birini 'ölü ele geçirdik' diğerini de kaçırdık," diye haber yazmayı uygun görmemişlerdi, ya da...</p>

  <p class="heading">Cep telefonu çalmaya başladı. Numarayı tanımıyordu. Açtı, kirpi bıyıklı savcı. Hal hatır sorma faslının ardından, asıl mevzuya yumuşak bir geçiş oldu.</p>

  <p class="heading">"İznin yarın bitiyormuş."</p>

  <p class="heading">"Evet."</p>

  <p class="heading">"Bu dosyayı kapatmıyoruz. Silahın balistik incelemesini baştan yaptıracağız."&nbsp;</p>

  <p class="heading">"Silahın kime ait olduğunu biliyorum."</p>

  <p class="heading">"Nereden buldun? Kime ait?"</p>

  <p class="heading">"Boş ver, bu iş bizi aşar. Sen de yaz artık şu intiharda şüphe olmadığına dair raporu da, takipsizlik kararı mı ne veriyorsanız verin, sen de kurtul, biz de kurtulalım, kızı aşağı atanlar da kurtulsun."</p>

  <p class="heading">Savcı açtı ağzını yumdu gözünü, hararetle konuşuyor, genç ve gür sesi Behzat Ç.'nin kulağında çınlıyordu. Hukuk devletinden girdi, AB uyum yasalarından çıktı. Devlet içinde çeteleşenlere karşı alınan önlemlerden, haktan, adaletten, Cumhuriyet'in temel niteliklerinden falan bahsetti.</p>

  <p class="heading">Bir ara soluklanmak için durunca Behzat Ç. "Sen hayal âleminde mi&nbsp;yaşıyorsun?" diye sordu. "Birileri otopsi yapılsın istemiyor dedin, bu işle fazla uğraşmayın diye haber gönderdiler dedin, soktun bizi bu işin içine, şimdi çıkamıyoruz. Beni fiilen açığa aldılar, yediğimiz küfürleri saymıyorum. Adamlar kriminal&nbsp;laboratuardan susturucuyu çıkardı yahu! İstersen sana bu olayla doğrudan ilgili iki isim vereyim, bakalım yazabilecek misin gözaltı emrini. Hadi bir delilik yaptın, yazdın diyelim, bu sefer de biz adamları alamayız, seni de bir aya kalmadan meslekten ihraç ederler. Cinayet Bürosu'nu aşar bu işler; biz gece vakti cinnet geçirip kocasını baltalayan kadınlara bakalım."</p>

  <p class="heading">Savcı "Bu söylediklerini duymamış olayım," dedi. "Bana akıl verme. Sen bana bağlı çalışıyorsun, ben sana değil. Önümdeki kitap ne yazıyorsa o yapılacak. Ben bu dosya kapandı demeden bu iş bitmez."</p>

  <p class="heading">"Bu işi niye bana vermeye çalışıyorsun? Organize Suçlar'a ver, canavar gibi gençler var orada."</p>

  <p class="heading">"Bu işi senden başka yapacak adam yok. Bana üstlerinin baskısıyla hareket etmeyen adam lazım. Artık ne gerekiyorsa yapacağız, ben sonuna kadar&nbsp;arkandayım. Kimse bu devletin savcısına kafa tutamaz, o kadar uzun boylu değil." Telefonu "Çocuk eğlendiriyoruz burada," diye mırıldanarak kapatıp, Betül'ün son bir aya ait telefon dökümlerini aldı önüne. Olayın olduğu gün üç sefer Kale Market diye bir yerden aranmış. "Bu Kale Market'i nereden hatırlıyorum," diye düşündü. Sonuna gelen 216 parmağını yakınca hatırladı, Şule'yle Kaleiçi'nde gezerken girdikleri marketti bu.</p>

  <p class="heading">Behzat Ç. Cinayet Bürosu'nda büyük bir sevinçle karşılanınca, morali yerine geldi. Onun yokluğunda işlere doğrudan karışma zorunluluğu duyan Tahsin, milleti canından bezdirmişti. Akbaba "Burası Cinayet Bürosu," dedi. "Burada okul gibi yoklama alınmaz. En az çalışan zaten on iki saat iş üstünde. Ben yaralının başında bekliyorum ölecek mi diye, kaç sefer aradı, 'Neredesin gel,' diyor. Ne yapayım ben, dizinin dibinde mi oturayım?"</p>

  <p class="heading">Harun "Şu Keçiören'deki tecavüz olayını da az kalsın tüysüz çocuğun üstüne yıkacaktı," dedi.</p>

  <p class="heading">"Tüysüz kim?"</p>

  <p class="heading">"Hani şu deneme sınavında üçüncü olan. Yaşlı kadın kömürlükten atlarken görmüş güya. Kadın seksen üç yaşında, uzak yakın bir yeri göremiyor. Tamam, hepimizin anneannesi, babaannesi var, saygı duyuyoruz ama çocuğun başını niye yakmaya kalkıyorsun. Israrla gördüm diyor. Madem öyle dedim, aldım bizim çocukları bir de bu tüysüzü, girdim teşhis odasına, göstersin diye. Beni göstermiş."</p>

  <p class="heading">Eda "Ben ölen kızın babasından şüpheleniyorum," deyince Harun "Nasıl yani?" dedi. Selim "Bırak da anlatsın," diye müdahale edince odada bir soğuk hava dalgası esti.</p>

  <p class="heading">Behzat Ç. "Susun," deyip Eda'ya döndü: "Nesinden şüpheleniyorsun?"&nbsp;</p>

  <p class="heading">"Şimdi, bu kızın babasının daha önce bir tecavüz olayı olmuş. Yani sadece böyle bir iddia var, mağdur sokak çocuğu muymuş neymiş, ergenlik çağında bir kız, dava açılmış ama sonuç yok."</p>

  <p class="heading">Harun "Yani insan kendi kızma tecavüz de eder, neler gördük," dedi. "Ama tutup da kendi kızını boğmaz, boğsa bile tavana asmaz."</p>

  <p class="heading">Behzat Ç. "Anlıyorum," deyip bir süre sustu, bütün bakışlar ona döndü. "Gecikmiş bir intikam olabilir. Adam kime tecavüz ettiyse bulun, çevresini araştırın." Cevdet çayları bırakıp şekeri getirmek için çıkınca Harun arkasından "Kaşıklan unutma," diye seslendi. Çayları karıştırırken Behzat Ç. "Şimdi, asıl konuya girelim," dedi. "Cevdet kapıyı kapat, sen de otur."</p>

  <p class="heading">Cevdet oturdu, bütün bakışlar Behzat Ç.'de odaklandı.</p>

  <p class="heading">"Dün savcıyla konuştum. Şu intihar meselesi, sonuna kadar arkanızdayım diyor."</p>

  <p class="heading">"Hep öyle derler."</p>

  <p class="heading">Tamam, ben de biliyorum. Vakayı bırakın demiyorlar ama üstünde de doğru düzgün çalıştırmıyorlar. Bu boka batacağımız kadar battık, artık azı çoğu yok, gittiği yere kadar gidecek. Baştan işbölümü yapacağız, ama herkesin attığı her adımdan haberim olacak. Dur dediğim yerde duracaksınız, sicil bozucu yerlere benle Hayalet girecek. Biz bugün varız yarın yokuz, siz daha gençsiniz."</p>

  <p class="heading">Akbaba "Ben de mi gencim?" diye sordu. "Kıçımdaki kıllar kadayıf oldu."</p>

  <p class="heading">"Senin uzmanlık alanın başka, o yüzden gençlerle beraber çalışacaksın. Cevdet'i de yanma al, hastanelerin kadın doğum servislerini gezin. Bak bakalım Betül kürtaj için bir yere başvurmuş mu?"</p>

  <p class="heading">Parmağıyla Eda ve Selim'i gösterip "Siz de," dedi. "O akşamın bar kayıtlarına geçmiş herkesle baştan konuşun, özellikle saat on ikiden sonra dakika dakika kimin nerede olduğunu tespit etmeye bakın. Ayrıca bununla alakası yok ama şu Keçi-ören'deki tecavüz olayı da sizin. Geçmişte kızın babası kime tecavüz ettiyse bulun mutlaka. İş çözülürse, oradan çözülür."</p>

  <p class="heading">Harun bu iş bölümünden, özellikle Selim ve Eda'nın aynı ekipte oluşundan pek memnun değildi, "E, ben ne olacağım," dedi.</p>

  <p class="heading">"Sen benimle geleceksin. Gökhan'ı bulacağız. Bu arada Hayalet nerede?"&nbsp;</p>

  <p class="heading">"Vahap Hoca'nın dibinden ayrılmıyor, bir açık versin diye."</p>

  <p class="heading">"Güzel, ayrılmasın. Elinizi çabuk tutun, fazla vaktimiz yok, üç gün sonra bu iş bitmeli."</p>

  <p class="heading">"Neden üç gün?"</p>

  <p class="heading">"28'inde kızım gelecek Uludağ'dan. Doğum gününü kutlayacağız."</p>

  <p class="heading">Kalenin buz tutmuş, dar sokaklarında kaymamak için kimi zaman Harun'dan destek alarak yürüyordu. Küçük pencereli evlerin önünde küme küme birikmiş çocuklar kartopu oynuyordu. Bir iki kartopundan nasibini alan Harun "Atmayın lan," deyince gülerken ağzı kulaklarına varan çocuklara eğlence çıktı, üç beş tane kartopu daha yediler. Bir dönemeçte durdular: "Sağ mı sol mu?"</p>

  <p class="heading">"Amirim, sen gideceğimiz yeri bildiğinden emin misin?"</p>

  <p class="heading">"Eminim, daha geçen gün buradaydım."</p>

  <p class="heading">Eski bir Ford kamyonetin açık kaputundan içeri eğilmiş, yüzü gözü siyahlar içinde bir genç başını kaldırdı "Birine mi baktınız birader?" dedi.</p>

  <p class="heading">"Baktık, sana ne?"</p>

  <p class="heading">"Yardımımız dokunur diye sordum."</p>

  <p class="heading">Behzat Ç. bu tip mahallelerdeki tekinsizliği bildiğinden, araya girdi.</p>

  <p class="heading">"Tamam," dedi. "Söyle bakalım, Kale Market nerede?"</p>

  <p class="heading">"Bilmiyorum."</p>

  <p class="heading">Genç tekrar kaputa eğildi. Harun'u kolundan çekip yandaki sokağa daldı. Kale Market on beş adım ilerideydi. Marketin önünde de ayrı bir çocuk kümesi koşturup duruyordu. Dükkân, market olduğu iddiasındaydı ama içerisi beş metrekare ya vardı, ya yoktu. "Selâmünaleyküm."</p>

  <p class="heading">Tezgâhın arkasında duran adam, gözlerini okuduğu gazeteden biraz geç ayırdı:</p>

  <p class="heading">"Aleykümselam!"</p>

  <p class="heading">Behzat Ç. Gökhan Biryol'un resmini tezgâhın üstüne koydu.</p>

  <p class="heading">"Bu kişiyi tanıyor musun?"</p>

  <p class="heading">Adam resme göz ucuyla baktıktan sonra "Tanımıyorum," dedi.</p>

  <p class="heading">Harun marketin kapısını kapattı: "İçerisi soğumasın." Marketin önünde biriken çocuklar, camlardan içeri bakmaya başlamışlardı.</p>

  <p class="heading">Behzat Ç. "Tanımadığından emin misin?" dedi. "Buradan gelip telefon açmış."&nbsp;</p>

  <p class="heading">"Olabilir, her gün bir sürü adam geliyor."</p>

  <p class="heading">"Bak, Gökhan burada doğmuş büyümüş, bu mahallenin çocuğu. Tanıyorsan söyle..."</p>

  <p class="heading">"Tanımıyorum. Tanısam ne olacak, mahallenin çocuğunu polise mi vereyim? Bunu yapsam beni burada barındırmazlar. Zaten yapmam da..."</p>

  <p class="heading">Camlardan bakan meraklı gözlerin sayısı bir hayli artmıştı. Çoğu çocuk gözü de değildi artık. Behzat Ç. Harun'u kolundan çekip "Hadi gidelim," dedi. Dışarı çıkıp,&nbsp;meraklı ve içten içe öfkeli kalabalığı ortadan ikiye yararak yürüdüler. Kaleden çıkana kadar, üç beş kişi arkalarından geldi.</p>

  <p class="heading">Behzat Ç. anahtarı arabanın kapısına soktu, kapı soğuk havadan ötürü bir hayli nazlanarak açıldıktan sonra Harun'un cep telefonu çalmaya başladı.</p>

  <p class="heading">"Kim arıyor?"</p>

  <p class="heading">"Bilmiyorum."</p>

  <p class="heading">Harun telefonu açıp bir süre sonra "Ha merhaba," dedi. "Teşekkür ederim, tabii tabii, hemen geliyoruz."Behzat Ç. dikiz aynasından sokağı kontrol ederken "Ne oldu?" diye sordu.</p>

  <p class="heading">"Tuzluçayır Lisesi'nin müdürü aradı, Komünist Resul okula dönmüş. Raporu bitti herhalde. Helal olsun şu müdüre, ben size haber veririm demişti."</p>

  <p class="heading">Okul müdürü polisleri kapıda karşılayıp, hemen odasına götürdü. Sıkı bir geometrik düzenle çakılı düğmelerin olduğu, baklava dilimli kapitone panonun önündeki makam koltuğuna oturdu. Behzat Ç. masaya göz gezdirdi; sumen, dolma kalemlik, minyatür Türk bayrağı, altın yaldızlı isimlik, üstünde de müdür bilmem kim yazıyordu. Kendi masası bunun yanında çocuk oyuncağı gibi kalırdı. Hizmetli çayları dağıttıktan sonra, saygılı bir ses tonuyla söze giren müdür "Biz de memnun değiliz zaten kendisinden," dedi. "Hakkında pek çok şikâyet aldık velilerden."</p>

  <p class="heading">Behzat Ç. "Mahsuru yok değil mi," dedikten sonra cevap beklemeden bir 216 yaktı: "Nasıl şikâyetler?"</p>

  <p class="heading">Müdür sır verir gibi biraz öne eğilip "Beyin yıkıyormuş," dedi. "Yani siz daha iyi bilirsiniz, hep aynı teraneler. Bölücülük falan da yapmış olabilir. Bir de tarih hocası olacaksın, önce sen kendi tarihini oku. Hepimiz Atatürkçüyüz, hepimiz laikiz. Hepimiz elhamdülillah Müslümanız yeri geldiğinde. Hepimiz vizyon sahibi insanlarız. Bilmiyorum yani. Zaten tayini çıktı, kurtulduk. Haftaya Bayburt'a gidiyor. Bu yüzden rapor aldı. Evi boşaltmış, eşyalarım göndermiş önden diye duyduk. Ama gittiği yerde hiç barınamaz. Ben siciline işlenmesi için gerekli raporu yazdım."</p>

  <p class="heading">Çayına henüz ağız sürmemiş müdür "Ben çağırayım kendisini," diyerek ayağa kalktı. "Merak etmeyin, kaçmasın diye bir iki hizmetliye de talimat vermiştim." Müdür çıkınca konuşmadan çaylarını içtiler. Üç dakika sonra odaya giren Komünist Resul; ufak tefek, eli kolu rahat durmayan, hafif sıçrayarak yürüyen, hiper aktif görünüşlü, kelleşen saçlarına kır düşmüş ama yüzü haylaz bir ortaokul çocuğunu andıran bir adamdı. Bıyıklan tam ağzının içine gireceği hizadan kesilmişti. Kapının önünden bir uğultu yükselince, müdür koşarak çıktı. Koridorda biriken öğrencileri "Dağılın lan, gidin sınıfta oturun," diye fırçaladı. Öğrencilerin pek takmadığını görünce öfkeden kudurup bir ikisini yakasından tuttu, elinden geldiğince uzaklaştırmaya çalıştı. Komünist Resul "Bir saniye," deyip kapının önüne çıktı. "Tamam gençler, bir şey yok, siz girin sınıfa ben geliyorum birazdan."</p>

  <p class="heading">İçeri girdiklerinde Müdür hâlâ "Terbiyesizler," diye söyleniyordu.</p>

  <p class="heading">Odada dört adam yerini alıp, gerekli sükunet sağlanınca Harun girizgâha gerek duymadan konuya girdi, "Betül Gülsoy'un çantasından sizin adres çıkmış, hayrola," dedi.</p>

  <p class="heading">"Niye soruyorsun?"</p>

  <p class="heading">"Bu kızı tanıyor musun?"</p>

  <p class="heading">"Evet. Ne oldu?"</p>

  <p class="heading">"Öldü."</p>

  <p class="heading">Adamın biraz kendine gelmesini bekledikten sonra Behzat Ç. "Gökhan Biryol'u tanıyor musun?" diye sordu.</p>

  <p class="heading">"Evet, elimde büyüdü."</p>

  <p class="heading">"Nerede şimdi?"</p>

  <p class="heading">"Bilmiyorum."</p>

  <p class="heading">Harun "Yeme bizi," dedi.</p>

  <p class="heading">"Yerim sizi!"</p>

  <p class="heading">Müdür hemen araya girip "Aman Resul Hoca, Resul Hoca! Düzgün kon..."</p>

  <p class="heading">"Sen karışma müdür!"</p>

  <p class="heading">Müdür sustu.</p>

  <p class="heading">Harun "Aranan adamı evinde saklamışsın," diye gürledi.</p>

  <p class="heading">"Ben komünistim kardeşim, saklarım."2&nbsp;Komünist Resul ayağa kalkıp, elini kolunu sallarken "Var mı başka sorunuz?"&nbsp;diye sordu.</p>

  <p class="heading">Odadaki bütün bakışlar Behzat Ç.'ye dönmüştü. Behzat Ç. kafasındaki&nbsp;ihtimalleri tartmak için verdiği sessizliğin ardından "Yok," dedi.</p>

  <p class="heading">Komünist Resul hoplaya zıplaya yürüyerek çıkıp gitti.</p>

  <p class="heading">Harun "Amirim alsaydık şimdi," dedi. "Gözaltı iznini hallederdik bir şekilde,&nbsp;sorun değil."</p>

  <p class="heading">Behzat Ç. cevap vermedi. Müdür kendisinin de konuşması gerektiğini&nbsp;düşündüğünden olsa gerek "Valla komiserim, çok üzgünüm," dedi. "Şahsen özür&nbsp;dilerim o meymenetsiz adına. Tabii uyum paketleri falan derken sizin de elinizi&nbsp;kolunuzu bağladılar. Eskiden söyleyecek ki bu lafları, lan sen kimsin devletin polisine&nbsp;ben komünistim diye bağırıyorsun. Ama kendi reklamını yapıyor, başka bir şey değil.&nbsp;Komünistlik mi kaldı artık. Ceketini çıkarıp öğrencilerle maç yapan adam, insan bir&nbsp;gün de öğretmenler odasında oturur yahu! Biraz ağır ol da molla desinler. Sırf reklam,&nbsp;başka bir şey değil. İşi gücü reklam."</p>

  <p class="heading">Behzat Ç. müdür söylevine devam ederken ayaklanmıştı, telefonunun&nbsp;çaldığını duyunca "Bir saniye," diyerek onu susturdu.</p>

  <p class="heading">Arayan Hayalet'ti "Bil bakalım Vahap Hoca'nın yanında kim var?" diye sordu.</p>

  <p class="heading">"Kim?"</p>

  <p class="heading">"Kısmet'le Fedai."</p>

  <p class="heading">"Kısmetle Fedai mi? Hani şu geleceğiz deyip de hâlâ gelmeyenler mi?"</p>

  <p class="heading">"Evet. Üşüdük diye yandaki birahaneye giren salaklar."</p>

  <p class="heading">"Neredesiniz?"</p>

  <p class="heading">"Atakule'de. Pizza Hut'ta buluştular. Oturuyorlar şu an."</p>

  <p class="heading">"Tamam, bekle, biz geliyoruz."</p>

  <p class="heading">Okulun önüne çıkınca anahtarları Harun'a atıp "Sen kullan," dedi. "Biraz çabuk&nbsp;gidelim."</p>

  <p class="heading">Harun kontağı üçüncü çevirişinde motoru çalıştırdı, boğmadan gaz verdi, seri&nbsp;kalktılar. Tuzluçayır'dan kaptırdı, üç dakika sonra Kızılay'a inmişlerdi. Behzat Ç.&nbsp;"Çabuk dediysek, bokunu çıkarma," dedi. "Sağ salim gidelim."</p>

  <p class="heading">Atakule'nin önünde, Botanik Bahçesi civarında bekleyen Hayalet'i görünce&nbsp;ilerideki kavşaktan u dönüşü yapıp yanına vardılar. Behzat Ç. "Sen niye içeride&nbsp;değilsin?" dedi.</p>

  <p class="heading">"Niye olacak, görüp de kıllanmasınlar diye. Şimdi şu parmağımı tuttuğum&nbsp;doğrultudan dikkatli bakın, hâlâ Pizza Hut'ta oturuyorlar."</p>

  <p class="heading">Hayalet'in gösterdiği doğrultudan bakıp, birilerini gördüler ama bu kadar&nbsp;uzaktan kim olduklarını, dürbünsüz ayırt etmenin imkânı yoktu. Hayalet "Gözleriniz&nbsp;çok zayıfmış," dedi.</p>

  <p class="heading">"Tamam, gidip alalım şu adamları. Gürültü patırtı yok. Ancak kaçmaya&nbsp;kalkarlarsa. Telsizler cebe, seslerini kısın."</p>

  <p class="heading">Reha Mağden'e teşekkürler (bkz. teşekkür metni s. 299).</p>

  <p class="heading">Pizza Hut'ın kapısından girdiler, içerisi çok kalabalık olmadığından, daha ilk adımlarında kabak gibi fark edildiler. Vahap Hoca, Kısmet ve Fedai ile dipteki masalardan birinde oturuyordu. Polisleri görünce ayaklandılar.</p>

  <p class="heading">Behzat Ç. öteden eliyle işaret edip "Oturun oturun," dedi. "Sohbet etmeye geldik." Harun koşar adım yanlarında bitmişti, Kısmet ve Fedai'yi omuzlarından itip oturttu. Giyim kuşamından restoranın müdürü olduğu anlaşılan bir adam koşarak geldi: "Ne oluyor?"</p>

  <p class="heading">Behzat Ç. kimliğini gösterdi: "Polis, paniğe gerek yok.</p>

  <p class="heading">Arkadaşları alıp gideceğiz birazdan, hesap neyse ödeyecekler." Adam uzaklaşınca üç polis de masaya oturdu. Harun masanın üstündeki poşetlere el koyup, içine baktı. Birinde ses kayıt cihazı, diğerinde para vardı. "Bunlar ne?" Fedai "Ağbi, valla bizim bir alakamız yok," dedi. "Pizza yemeye geldik, bu adam geldi yanımıza oturdu."</p>

  <p class="heading">"Siz hani Emniyet'e gelecektiniz. Delikanlılığa sığar mı bu yaptığınız?" Kısmet ve Fedai aynı anda konuşmaya başladılar:</p>

  <p class="heading">"Ağbi valla gelecektik, bu dedi ki gitmeyelim bir şey olmaz, asıl bu dedi." Harun "Susun lan, höyt!" deyince ikisi birden sustu. "Amirim bir karışık pizza söyle de yiyelim, karnım çok acıktı."</p>

  <p class="heading">Yanlış anladın sen beni...</p>

  <p class="heading">Neyi yanlış anladım.' Az önce kapıyı kilitleyelim istersen diyen sen değil miydin? tki ay önce yine bu odada üstüme çullanmadın mı?..</p>

  <p class="heading">Bağırma, biraz yavaş... Ne yapacaksın, ne istiyorsun?</p>

  <p class="heading">Şikâyet edeceğim seni...</p>

  <p class="heading">Şikâyet etsen ne olacak... Eline ne geçecek... Hiçbir şeyi kanıtlayamazsın... Şen öyle san, hepsini kaydettim bu konuşmanın...</p>

  <p class="heading">Ne? Neyi kaydettin!</p>

  <p class="heading">Az önce bütün söylediklerini kaydettim! işte burada!</p>

  <p class="heading">Ver onu bana, ver!</p>

  <p class="heading">Çekil, şerefsizi"</p>

  <p class="heading">Ses kaydı burada sona eriyordu. Behzat Ç. kaseti geri sararken "İyi duydun mu Manav Vahap?" diye sordu. "Bir daha dinlemek ister misin?" On dakika süren kaseti üçüncü dinleyişleriydi. Vahap Hoca önceki ifadesini yineledi: "O kasetteki ses bana ait değil!"&nbsp;</p>

  <p class="heading">"İyi o zaman bir daha dinleyelim."</p>

  <p class="heading">Vahap alnında biriken terleri silip "O ses bana ait değil dedim, niye aynı şeyi dinletip duruyorsun?" diye sordu.</p>

  <p class="heading">"Para karşılığında bu kaseti almaya çalıştın?"</p>

  <p class="heading">"O adamları tanımıyorum, komplo bu."</p>

  <p class="heading">"Madem öyle, tanımadığın adamlara niye 5 bin YTL veriyorsun!"</p>

  <p class="heading">Behzat Ç. 216'yı küllüğe bastırıp, yüzünde sevimli bir tebessümle "Paran çok galiba?" diyerek zarf attı. "O zaman bize de ver bir 5 binlik, kapatalım bu meseleyi. Biz de sıkıntı içindeyiz, ayın on beşini zor getiriyoruz..."</p>

  <p class="heading">Vahap'ın yüzü bir an ışıldadı ama Behzat Ç.'nin ciddi olup olmadığını tam bilmediğinden kesik kesik yanıtladı.</p>

  <p class="heading">"Yani... Eğer... isterseniz..."</p>

  <p class="heading">"Valla güzel olur. Sonuçta ahlak polisi de değiliz. Öyle değil mi?"</p>

  <p class="heading">"Evet, öyle."</p>

  <p class="heading">"Ahlak polisi olsaydık, yok niye suni vajina aldın? Yok, niye kelepçe aldın gibi sorular sorardık. Bunları sorduk mu hiç?"</p>

  <p class="heading">"Hayır."</p>

  <p class="heading">"Senin cinsel yaşamın bizi ilgilendirmez. Şu kaset işine gelince, yani bir tane kızı odanda sıkıştırmışsın, birazcık orasını burasını ellemişsin. Çoğunu da&nbsp;uyduruyordur, sınavdan zayıf aldığı için senden intikam almaya çalışıyordun Zaten kuyruk sallamasa sen de yapmazdın böyle bir şey, bir an şeytana uydun. Allah bilir, ilk o gelip sürtünmüştür sana. Karı milleti işte, hepsi bir. Haksız mıyım? Biz Cinayet Masası'yız, bize ne. Bu meseleyi kapatıyoruz. Kısmetle Fedai'ye verdiğin paraları hiç kayda geçmedik zaten, onlar küçük bir hediye olarak bizde kalacak! Tamam mı? Anlaştık mı?"</p>

  <p class="heading">Vahap hemcins dayanışmasına inanan, minnet dolu gözlerle susuyordu. Bir mırıltı halinde "Anlaştık..." dedi.</p>

  <p class="heading">"Seni pezevenk seni!"</p>

  <p class="heading">Behzat Ç.'nin elleri Vahap'ın omuzlarını iki pençe gibi kavradı, sandalyeden kaldırdığında adamın kışlık ceketini dikiş yerlerinden sokmuştu. Elleri arasındaki cüsseyi odanın karşı köşesindeki dosya dolabına fırlattı. Vahap bayağı ağır olduğundan, yangında ilk kurtarılacak dolabın kapağını yamultup, büyük gürültü çıkarmıştı. Onu düştüğü yerden kaldırıp geldiği istikamete geri gönderdi, bu sefer de gittiği köşeye yan yolda takıldığı masayı sürüklemişti. Behzat Ç. gözlüğü kırılıp, kaşı açılan hocayı masanın üstünden aldı, yüzünü çevirdi, yumruğunu sıktı, tepesine çıkan cinleri kol kola girmiş "Vur vur vur vur vur..." diye uğulduyordu. Cevdet elinde telsiz telefonla odaya daldı, manzarayı görünce kekelemeye başladı: "Am am amirim..."</p>

  <p class="heading">"Hay amini amirini sikeyim, ne var?"</p>

  <p class="heading">"Savcı anyor."</p>

  <p class="heading">Behzat Ç. sağ eli Vahap'ın yakasındayken, yumruk halindeki sol elini açıp telefonu aldı. Cevdet'e "Sen niye buradasın?" diye sordu. "Ben sana Akbaba'yla beraber hastaneleri dolaş demedim mi?"</p>

  <p class="heading">Cevdet bir an bocaladı, ne diyeceğini tarttığı belliydi, en sonunda küskün bir çocuk gibi, "Beni yanında istemedi," deyiverdi.</p>

  <p class="heading">"Neden?"</p>

  <p class="heading">"Yalnız çalışmaya alışmış, iki kişi gezerken kafası karışıyormuş."</p>

  <p class="heading">Savcı "Ne oluyor orada?" diye sordu. "Dosya hazır mı? Nöbetçi mahkemeye sevk edeceğiz adamları."</p>

  <p class="heading">"Bugüne yetişmez, çalışıyoruz."</p>

  <p class="heading">"Olmaz! Yok öyle, adamı al iki gün çalış devri bitti. Dosyalarıyla beraber çabuk bana gönder. Kısmet'le Fedai nöbetçi mahkemeye çıkacak, hırsızlıktan ve şantajdan ötürü," deyip derin bir nefes aldı: "Vahap'ı bırakacağız..."</p>

  <p class="heading">Behzat Ç.'nin siniri tepesine vurdu, Vahap'ın yakasını bırakıp sorgu odasından çıktı: "Nasıl yani? Kızı taciz etmiş işte!"</p>

  <p class="heading">"Nereden biliyorsun?"</p>

  <p class="heading">"Ses kaydı var on dakikalık. Hemen takipsizlik verme, en azından bir dava aç, tutuksuz yargılansın..."&nbsp;</p>

  <p class="heading">"Hangi kanıtla, neye dayanarak dava açacağım."&nbsp;</p>

  <p class="heading">"Ses kaydı var dedik ya..."</p>

  <p class="heading">"O yasal bir kanıt değil, gizlice kaydedilmiş. Adam hakkında şikâyetçi olan mı var? Bu işler böyle yürümez."</p>

  <p class="heading">Behzat Ç. güçlü bir "Ama..."yla çıkış yaptı: "Vahap Hoca, Betül'ün beni takip ediyorlar dediği eşkâle uygun. Belli ki bu iki salağı tutup attırdı kızı aşağıya."&nbsp;</p>

  <p class="heading">"Bunların hepsi varsayım. Elde bir şey yok. Sürekli atıp tutuyorsunuz!"&nbsp;</p>

  <p class="heading">"Biz mi atıp tutuyoruz! Biz mi atıp tutuyoruz!"</p>

  <p class="heading">Behzat Ç.'nin sesi, iki kat aşağıda Asayiş Şube'nin girişinden duyuluyordu. Savcının onu bastıran sesiyse muhtemelen Ankara Adliyesi'nin önündeki simitçilere&nbsp;kadar ulaşmıştı: "Bana bağırma, yakarım seni! Sen kimsin devletin savcısına bağırıyorsun! Bana kanıt getirin. Adamın ağzını yüzünü yamultup itiraf etti demeyin!"&nbsp;</p>

  <p class="heading">"Kanıt mı istiyorsun? Ben sana bulacağım şimdi! Bekle!"</p>

  <p class="heading">Telsiz telefonu Cevdet'e fırlatıp, Kısmet'le Fedai'nin olduğu odaya yöneldi. Tam kapıyı açarken, koridorda beliren Tahsin "Bu ne gürültü yahu," diye bağırdı. "Küçük harflerle konuşun!" Gireceği odanın kapısını açmışken eliyle sus işareti yaptı Tahsin'e. Önce Fedai'ye sonra da Kısmet'e orta şiddette bir tokat attı. Tokattan fazla etkilenmeyen Fedai'nin, Kısmet'in iki katından beş kilo fazla olduğunu görünce, ona bir tokat daha çıkardı.</p>

  <p class="heading">"Niye attınız lan kızı aşağıya!"</p>

  <p class="heading">"Ağbi valla biz bir şey yapmadık; ekmek musaf, Allah kitap belamızı versin, Kuran çarpsın..."</p>

  <p class="heading">Askılarını şaklatan Harun "Bunlardan bir yol olmaz amirim," dedi. "Ben sana en baştan söylemiştim." Kısmetle Fedai'nin başına eğilip "Ulan Allahsızlar, hamile kızı aşağıya attınız, bir değil iki cinayet, müebbet yiyeceksiniz," diye bağırdı. "İdam cezası kalkmasaydı, ilk sizi asarlardı. Ama durun, onlar aşmasa ben asacağım sizi." Kısmet elinin tersiyle sümüğünü silip "Bizi niye asıyorsunuz ağbi," dedi. "Gidin Apo'yu asın, biz ne yaptık!"</p>

  <p class="heading">"Daha ne yapacaksınız lan! Daha ne yapacaksınız!"</p>

  <p class="heading">Sözü Fedai aldı: "Ağbi adam geldi bize dedi ki, 'Bir kız var, benim sesimi kaydetti şantaj yapıyor, çantasındaki ses kayıt cihazını alın!' Zorladı bizi, tehdit etti."&nbsp;</p>

  <p class="heading">"Bırak şimdi. Zorlama falan yok. Ne kadar aldınız?"</p>

  <p class="heading">"Bin lira aldık."</p>

  <p class="heading">"Kiralık kapkaççı mısınız? Yeni meslek mi bu? Bu işin de haysiyetini iki paralık ettiniz."</p>

  <p class="heading">"Yok ağbi, kapkaçtı, cepçilikti bizim işimiz olmaz, hepimiz Ankara çocuğuyuz. Adam geldi, zordayım, dardayım dedi, insanlık için..."</p>

  <p class="heading">Behzat Ç. yüzünü elleriyle kapatıp, odanın boğucu havasında sinirli ve derin nefesler aldı.</p>

  <p class="heading">"Kaseti aldıktan sonra niye vermediniz, o gece niye ortalıktan kayboldunuz?" Fedai "Amirim bu dedi ki..."</p>

  <p class="heading">Behzat Ç. işaret parmağını sallayarak Fedai'nin üstüne yürüdü: "Bu dedi, şu dedi yok! Delikanlı olacaksın, biz yaptık diyeceksin."</p>

  <p class="heading">"Amirim işte bu, yani biz, kız kendini intihar edince, yaptığımız işten kıllandık. Zaten üşümüştük, yandaki birahaneye girdik, kaseti sakladık. Ertesi gün gidip aldık, dinleyince bu dedi ki, yani biz dedik, işin içinde iş var."</p>

  <p class="heading">"O zaman hocaya şantaj yapalım, bin lira alacağımıza beş bin alalım, biraz daha yolumuzu bulalım dediniz. Peki üç gün sonra benim yanıma gelin demiştim, niye gelmediniz?"</p>

  <p class="heading">"Yani, şu kaset işini bitirelim, parayı alalım, sonra gideriz dedik."</p>

  <p class="heading">"Vahap Hoca'yla nasıl tanıştınız?"</p>

  <p class="heading">"Bizim saygı değer bir ağbimiz var, Recep Ağbi... O dedi böyle bir hoca var, kızın biri kaset doldurmuş, şantaj yapıyormuş, gidin tanışın, işini görün, insanlık için."&nbsp;</p>

  <p class="heading">"Hangi gün?"</p>

  <p class="heading">"Tam yılbaşının ertesi. Zaten kız da hocanın yanına o gün gitmiş, kaseti doldurmuş. Recep Ağbimiz sağ olsun kızı takip etmiş, bir bara girdiğini öğrenmiş. Hoca bizi aradı, 'Aman gözüm,' dedi işi bu gece bitireceğiz.' İki yüz elli lira verdi, 'Yediğiniz içtiğiniz sizin olsun, bunlar vereceğim bin liradan ayrıdır, girin bara alın kaseti,' dedi."</p>

  <p class="heading">"Bara nasıl girdiniz sap sap?"</p>

  <p class="heading">"Bizim Hülya Abla var, Recep Ağbimiz dolayısıyla biraz da yengemiz olur, onu da yanımıza aldık."</p>

  <p class="heading">"Kaseti nasıl çaldınız çantadan?"</p>

  <p class="heading">"Bunun elleri çok incedir. İki parmakla çekti aldı, barda zaten kim kime dum duma."</p>

  <p class="heading">Kısmet "Hiç de bilem amirim," diyerek suçlamayı reddeden bir çıkış yapmak istedi ama Behzat Ç. onun cepçilikten kalma bir alışkanlıkla işaret parmağıyla orta parmağını birbirine bitişik tutmasını aleyhinde bir delil olarak değerlendirip "Sus lan şerefsiz!" dedi. "Soru sormadan konuşma." Fedai'ye döndü: "Kaçta çaldı bu kaseti?"&nbsp;</p>

  <p class="heading">"On bir on ikiye doğruydu. Tam hatırlamıyorum, biraz alkol de var tabii malum."&nbsp;</p>

  <p class="heading">"Kaseti aldıktan sonra niye çıkmadınız bardan?"</p>

  <p class="heading">"Orada suç biraz benim. Yani ortam güzel, hatunlar cıbır cıbır, ha şu birayı da içelim, ha bunu da bitirelim derken geciktik. Sonra da işte olay oldu, polisler geldi."&nbsp;</p>

  <p class="heading">"Yanınızdaki kadın ne oldu?"</p>

  <p class="heading">"O önceden gitti, işi çıkmış."</p>

  <p class="heading">"Polisin arasından nasıl kaçtınız yandaki birahaneye?"</p>

  <p class="heading">Fedai Kısmet'in omzuna vurdu "Bu ibne ufak tefek bir şey, görüyorsun," dedi. "Verdim kaseti, arkadan yavaş yavaf kaybol, her zaman takıldığımız bir birahane var, oraya git dedim. Zaten bizi, bardan çıkan otuz kişiyi diktiler bir köşeye, başımıza bir memur koydular, onun da gözü başka taraftaydı."</p>

  <p class="heading">"Sen nasıl kaçtın?"</p>

  <p class="heading">"Bir ara kargaşa oldu. Dombilinin biri bağırdı çağırdı polise, itiş kakış, kar kıyamet derken, aradan sıvıştım. Sonra birahaneye gittim, bir saat sonra bir adam geldi yanımıza, ince zayıf bir şey, yüzü beyaz, hayalet gibi. Ama muhabbeti sağlamdı, oturduk bir bira içtik, meğer polismiş, tuttu bizi getirdi. Burasını biliyorsunuz zaten."</p>

  <p class="heading">"Peki, hiç düşünmediniz mi? Bizim kimliğimiz polisin elinde, şimdi kaçarsak bizden şüphelenirler demediniz mi?"</p>

  <p class="heading">"Dedik de amirim, kaseti bulsaydınız daha mı iyiydi?" Fedai tekrar Kısmet'in omzuna vurdu: "Hem de zaten bunu görüyorsunuz, salak tipi var biraz. Üşüdük gittik dersek inanırlar dedim."</p>

  <p class="heading">Behzat Ç. "Güzel öykü, bir de kızı nasıl aşağıya attığınızı söylerseniz tam olacak," deyip odadan çıktı. Fedai arkasından çırpınıyordu: "Amirim ölümü öp, Allah belamızı versin ki..." Araya Kısmet de girip "Allah kitap, ekmek musaf..." diye başlayınca yine ortaya karışık bir ant içtiler.</p>

  <p class="heading">Harun da odanın önüne çıkmıştı "Ne yapalım?" dedi.</p>

  <p class="heading">"Bu adamların Recep Ağbisini ve Hülya'yı alın, öyküyü doğrulatın. Akşam altı olmadan hepsini beraber savcıya yollayın, kaç sefer aradı nerede bu adamlar diye, alsın bunları ne yapacaksa yapsın."</p>

  <p class="heading">Harun "Manyak mı bu savcı yahu?" dedi.</p>

  <p class="heading">"Manyak değil, yeni müktesebat böyle. Alışın artık, biraz hızlı çalışın, bu kafayla AB'ye nah girersiniz!"</p>

  <p class="heading">Behzat Ç. nah derken elini Tahsin'in odasına doğru sallıyordu, Harun amirinin kafayı iyice sıyırdığını düşünürken o çoktan Eda'nın odasına girmişti. Eda'yla Selim baş başa vermiş konuşuyorlardı, Behzat Ç.'yi görünce toparlandılar. "Selim'in eli Eda'nın saçında mıydı", "Yok canım ben yanlış gördüm," dedi içinden.</p>

  <p class="heading">"Şu Nazlı'nın getirdiği kaset var ya, onunla bire bir aynı mı bu kaset?"</p>

  <p class="heading">Eda saçını toplayıp "Evet," dedi.</p>

  <p class="heading">"Yok canım, saçındaydı eli. Ulan bu Selim var ya, tam dayaklık ha! Bari teşkilatın içinde yapma!" Aklından bunlar geçerken Eda'nın ne söylediğini tam anlayamadı.</p>

  <p class="heading">"Ne dedin?"</p>

  <p class="heading">"Betül kaseti almış, eve gidip kopyalamış. Sonra da kopyayı Nazlı'ya vermiş."&nbsp;</p>

  <p class="heading">"Nazlı'daki kopya niye büyük kasette, böyle ufak değil."</p>

  <p class="heading">"Herhalde ses kayıt cihazım çalıştırıp, normal kasetçalarda kaydetti."</p>

  <p class="heading">Selim eli şakağında, bir jön gibi döndü. "Nazlı bu kaseti daha önce neden getirmemiş o zaman?" diye sordu.</p>

  <p class="heading">"Adam gibi istemezseniz getirmez tabii," dedi. "Sabahın köründe kapısına dayanmışsınız. Vatandaşa insan gibi davranın, geçti artık öyle lambur lumbur dönemler." Bu arada parmağındaki kanı görüp, çaktırmadan pantolonuna sildi, herhalde kaşı patlayan Vahap Hoca'dan bulaşmıştı. İster istemez ironik bir gülümseme belirdi dudaklarında.</p>

  <p class="heading">"Bardaki herkesle görüştünüz mü? Bir gelişme var mı, Muhsin Süvari bardan kaçta ayrılmış?"</p>

  <p class="heading">"Bir kişi hariç, herkesle görüştük. Bildiğimiz şeyler, Muhsin Süvari bardan biri çeyrek geçe ayrılıyor. Tam cinayet saati, onu bulduk mu işi büyük oranda çözeriz, ama kayıp..."</p>

  <p class="heading">"Görüşemediğiniz adam kim?"</p>

  <p class="heading">"Halis Tokgöz diye biri. Bir sefer aradık, açtı. Sonra sesinizi alamıyorum deyip kapattı telefonu. Bir gündür ulaşılamıyor."</p>

  <p class="heading">Eda Halis Tokgöz'ün kimlik fotokopisini uzattı. "Bu niye renkli?"</p>

  <p class="heading">"Kimliklerin bir de renkli fotokopisini almışlar o gün, sonradan gelmeyen olursa eşkâl çıkarmak kolay olsun diye."</p>

  <p class="heading">Kimlikteki toraman yüz, Behzat Ç.'ye hiç yabancı gelmiyordu.</p>

  <p class="heading">"Aferin," dedi. "Kırk yılda bir de olsa kafanız çalışıyor. Kimmiş bu adam? Ne iş yapıyor?"</p>

  <p class="heading">"Bilmiyoruz. Ama o gece barda kadınlar tuvaletinin önünde birileriyle&nbsp;tartışmış."</p>

  <p class="heading">"Kadınlar tuvaleti mi? Saat kaçta? Konu neymiş?"</p>

  <p class="heading">"Saatini bilmiyorum, ama içeride kız arkadaşım var diyerek bir iki kadını içeri sokmamış."</p>

  <p class="heading">"Şimdi anlaşıldı mesele! O bir iki kadını bulun hemen."</p>

  <p class="heading">"Ne oldu ki?"</p>

  <p class="heading">"Elinizin körü oldu. Betül'ü aşağıya atan, büyük ihtimalle kadınlar tuvaletinin penceresinden girip çıktı terasa. Bu da içeride kız arkadaşım var ayağına tuvaletin önünde erketeye yatmış... Siz burada ne yapıyorsunuz?"</p>

  <p class="heading">Eda mahcup mu yoksa kızgın mı olduğu belirsiz bir sesle "Röntgencilerin çektiği görüntüleri izliyorduk," dedi. "Üçüncü görüntüde bir gariplik var."</p>

  <p class="heading">"Hangi görüntü bu? Ne garipliği?"</p>

  <p class="heading">"Tam biri çeyrek geçe, Betül atladıktan beş dakika sonra yanlışlıkla çekilen görüntü bu. Sadece bar tezgâhı gözüküyor, ama arkalarındaki koridordan biri geliyor. Kim olduğu tam belli değil. O koridor nereye açılıyor?"</p>

  <p class="heading">"Nereye açılacak, kadınlar tuvaletine açılıyor. Tak bakayım şu görüntüyü baştan."</p>

  <p class="heading">Behzat Ç. masanın önündeki sandalyeye oturdu, elini alnına koyup kafasını toplamaya çalıştı. Eda görüntüyü baştan oynatıp, tam adamın gözüktüğü noktada dondurunca kafasını bilgisayar ekranın içine sokacakmış gibi yaklaştı.</p>

  <p class="heading">"Çok küçük, erkek mi kadın mı o bile belli değil."</p>

  <p class="heading">"Bu görüntüyü büyütüp, netlik ayarı yapabilirler, yani en azından bir eşkâl çıkacak kadar. Foto-film bürosuna götürmek lazım. Tabii laboratuvarla aramız şu silah işinden ötürü bozuk olduğundan biraz vakit alabilir."</p>

  <p class="heading">Behzat Ç. önüne bir kâğıt kalem alıp "Şimdi biraz sakin düşünelim," dedi. Görüntüyü kroki halinde kâğıda çizdi. "Şu düz çizgi bar tezgâhı, şu iki paralel çizgi koridor. Doğru muyum?"</p>

  <p class="heading">"Evet."</p>

  <p class="heading">"Barda iki kişi oturuyor, sırtlan dönük. Biri daha önceki görüntülerde de tespit ettiğimiz gibi Yavuz. Diğerinin kim olduğunu bilmiyoruz, ufak tefek biri, gelmiş Yavuz'un yanına oturmuş. Bu koridorun sonu kadınlar tuvaletine ve depoya açılıyor. Erkekler tuvaleti öbür tarafta olduğuna göre, buradaki adam ya depodan geliyor ya da kadınlar tuvaletinden. İki noktadan da terasa çıkmak mümkün. Tam biri çeyrek geçe, intihardan beş dakika sonra oradan biri geliyor. İhtimal ne?"</p>

  <p class="heading">"Bu Betül'ü atıp geri dönen kişi ya da..."</p>

  <p class="heading">"Ya da tuvaletin önünde erketeye yatan. Güzel, ver şu CD'yi bana."</p>

  <p class="heading">CD'yi alıp, koşar adım çıktı bürodan. Arkasından "Nereye?" diye&nbsp;seslendiklerini duymadı. Kriminal laboratuvara da aynı hızla girip, selam veren bir iki kişiyi görmedi, doğru Recep'in odasına daldı, boştu. Yan odadakilere sordu, "Bilmiyoruz," dediler. Koridorun sonunda, müdürün odasından çıkan Recep'i gördüğünde kalbi küt küt atıyordu. Recep'in yüzünden düşen bin parçaydı "Sağ ol," dedi. "Senin yüzünden soruşturma yedim. Savunmamı okumak ister misin?"&nbsp;</p>

  <p class="heading">"Takma kafana, bir şey çıkmaz."</p>

  <p class="heading">"Nah çıkmaz!"</p>

  <p class="heading">Recep öfkeli çık çıklar çıkara çıkara yürürken, Behzat Ç. gölgesi gibi&nbsp;peşindeydi. Koridorun sonundaki yangın köşesinde durdular, içi boş kovalara, baltalara, süngülere baktılar*</p>

  <p class="heading">Recep "Bir 216 ver de sigaraya başlayayım," dedi. 216'nıri dumanını&nbsp;savururken de sordu: "Yine ne istiyorsun?"</p>

  <p class="heading">"Şu CD'de bir görüntü var, netlik ayarı yapılması lazım. En azından bir eşkâl çıkarmak için."</p>

  <p class="heading">"Benim işim değil, foto-film bürosuna götür!"</p>

  <p class="heading">"Acil lazım. Orada sallarlar bizi, yazıydı, kâğıttı derken tonla kırtasiye masrafı, bir haftadan önce çıkmaz. Sen götür, yarın alalım."</p>

  <p class="heading">Recep "Tamam, gel benimle," deyince Behzat Ç.'nin içini sevinç kapladı. Foto- film bürosunda, bilgisayarın başındaki eleman biraz mınn kırın etti ama sonunda iki gün sonra vermek kaydıyla aldı CD'yi.</p>

  <p class="heading">Laboratuvardan çıkarken Recep Behzat Ç.'nin koluna girip "Senden bir ricam var," dedi. "Şimdi bu soruşturma işi ciddi, terfi tayin dönemi de yakın biliyorsun." Behzat Ç. "inşallah aklımdaki şey değildir," diye düşünüyordu.</p>

  <p class="heading">"Evet."</p>

  <p class="heading">"Yani ağbine falan bir çıtlatsan da benim bu soruşturma işini, bizim müdürle görüşse. Olmadı Reşat Bey falan da var, sizin büyük ortak. Gerçi ona böyle ufak tefek işler için gidilmez ama bir sözüne bakar sonuçta. Emniyet'in bir sürü ihalesini aldı."</p>

  <p class="heading">"Bunun için mi yardım ettin bana?"</p>

  <p class="heading">"Ne?"</p>

  <p class="heading">Kolunu Recep'ten kurtardı: "Bırak! Az önce bunun için mi yardım ettin?"&nbsp;</p>

  <p class="heading">"Hayır canım, nereden?"</p>

  <p class="heading">"Bırak, senin yalanını... Tövbe estağfurullah... Yazıklar olsun!"</p>

  <p class="heading">"Asıl sana yazıklar olsun! Biz senin o kadar işini yaptık. Ne olacak ki, ağbine iki satır laf edeceksin o kadar! Şimdi beni ya Yozgat'a sürerler ya Erzurum'a. Senin tuzun kuru tabii, elini kolunu sallaya sallaya dolaş, istediğin kabadayılığı yap, nasılsa arkan sağlam. Ağbin gelir kurtarır, olmadı Reşat gelir kurtarır."</p>

  <p class="heading">Behzat Ç. yakasına yapıştığı Recep'i koridorun sonundaki küçük odaya sürükleyip, içeriye fırlattı. Temizlik malzemelerinin ortasına düşen adamın iki gömlek düğmesi elinde kalmıştı. Yerden kaldırıp duvara çarptı, sağ eliyle boynunu tutup, sol yumruğunu sıktı. "Vur vur vur vur vur..." Recep'i birden bıraktı, arkasını dönüp gözlerini yumdu, dişlerini kanatırcasına sıktı, yumruğunu tepesinde uğuldayan cinlere vurdu, susmadıkları için bir daha vurdu, bir daha vurdu, hızla odadan çıktı.</p>

  <p class="heading">TEM'de Aybars'ın odasının önünden geçerken, kafasını içeri uzattı. "Hayrettin nerede?"</p>

  <p class="heading">Aybars şaşkındı "Ne bileyim, Urfa'dadır herhalde," dedi. "Gel otur, hayrola ne oldu?"</p>

  <p class="heading">"Önemli gelişmeler var, söyle beni arasın!"</p>

  <p class="heading">Aybars doğrulup "Tamam, söylerim," dedi. "Yahu niye kapıda duruyorsun, gelip otursana."</p>

  <p class="heading">"Yok, bir işim var."</p>

  <p class="heading">"Ne işin var?"</p>

  <p class="heading">"Bir arkadaşa bakıp çıkacağım."</p>

  <p class="heading">Behzat Ç. Özel Harekât Şubesi'ne girdi, bakacağı arkadaşın masasına oturdu. Arkadaş "Ooo, hoş gelmişsin ağbi," dedi.</p>

  <p class="heading">"Sana bir şey soracağım. Beş yıl önce Bahçelievler'de bir çatışma olmuş. Bir hücre evini basmışsınız. Hatırlıyor musun?"</p>

  <p class="heading">Arkadaş "Tabii, hatırlıyorum," deyip bacağına vurarak da pekiştirdi:</p>

  <p class="heading">"Hatırlamam mı?"</p>

  <p class="heading">"Aybars da katıldı mı operasyona?"</p>

  <p class="heading">"Evet. Aybars amir yönetti operasyonu, biz de içeri girdik."</p>

  <p class="heading">"Çatışmada biri ölmüş."</p>

  <p class="heading">"Ha evet, vurduk şerefsizi. Kafasına kafasına sıkın. Bunlar vatanını milletini satmış, babası Ermeni annesi Yahudi, sünnetsiz, polis katili orospu çocukları. Bir el ateş etti, bacağımızdaki komünist kurşunu yüzünden iki sefer ameliyat olduk. Hâlâ biraz aksama var. İşte böyle masa başına çakılıp kaldık, millet operasyona giderken, arkalarından bakıyoruz."</p>

  <p class="heading">"Biri ölmüş ama öbürü kaçmış..."</p>

  <p class="heading">"Kim kaçmış, kimse kaçmadı. Evde bir kişi vardı, girdik temizledik."&nbsp;</p>

  <p class="heading">"Silah ne oldu?"</p>

  <p class="heading">Masanın üstündeki telefon acı acı öterken Behzat Ç. bir daha sordu: "Silah ne oldu?"</p>

  <p class="heading">"Bir saniye ağbi. Alo. Ha, öyle mi? Anladım, anladım..."</p>

  <p class="heading">Behzat Ç. yerinden sıçrayıp sarkık bıyıklı arkadaşın bileğine yapıştı, telefonun ahizesini çekip aldı elinden, önce bir süre sustu, sonra "Alo, alo," dedi ama karşı taraf çoktan kapatmıştı. "Kimdi o," diye bağırdı. Sesi duyan bir iki polis kapının önünde durup içeri bakmaya başladılar.</p>

  <p class="heading">"Ağbi yanlış oluyor ama... Böyle telefonlara yapışıyorsun! Gel otur, hoş gelmişsin, sohbetimizi edelim. Sana bir çay söyleyeyim, ne içersin?"</p>

  <p class="heading">Arkadaş elini kapının önündeki polislere salladı: "Siz de gidin bakayım, bakmayın oradan, bir şey yok. Çay söyleyin bize."</p>

  <p class="heading">"Silah ne oldu?"</p>

  <p class="heading">"Silah falan yok, ne silahı. Bunları geçelim ağbi, olan olmuş, gereği yapılmış, bitmiş kapanmış mevzular. Ne yapıldıysa bu devlet için yapıldı. Yani seni severiz, adım duyduk, ama devletin çıkarları varsa, her şey konuşulmaz. Sen de bizim bir ağbimizsin.."</p>

  <p class="heading">"Bana ağbi deme, beş para etmez bir adamsın!"</p>

  <p class="heading">"Ne diyorsun lan ağbi sen?"</p>

  <p class="heading">Arkadaş ayağa kalktı, sinirden elleri titriyordu. İlkinden daha güçlü yineledi: "Ne diyorsun lan ağbi sen!"</p>

  <p class="heading">"Sen ne diyorsun şerefsiz!"</p>

  <p class="heading">Gırtlak gırtlağa geldiler. Odaya giren beş polis üstlerine çullanıp ayırmasa, ikisinin de eli bellerine gitmişti.</p>
</body>
</html>
