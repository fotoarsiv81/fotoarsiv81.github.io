<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre15"><br class="calibre16" /></p>

  <p class="calibre15"><br class="calibre16" /></p>

  <p class="calibre38"><b class="calibre2"><a id="bookmark1"></a>8</b></p>

  <h2 class="calibre39"><b class="calibre5"><a class="calibre9" id="bookmark2"></a>EINSTEIN’IN EVRENİ</b></h2>

  <p class="calibre15">On dokuzuncu yüzyıl sona ererken, bilim adanılan fizik dünyasının çoğu gizemini çözmüş olduklarını düşünmekte haklıydılar: Elektrik, manyetizma, gazlar, optik, akustik, kinetik ve istatistiksel matematik, bunlardan sadece birkaçıydı ve hepsi de emirlerine amadeydi artık. X ışınını, katot ışınını, elektronu ve radyoaktifliği keşfetmişler, om’u, vat’ı, Kelvin’i, jul’u, amper’i ve küçük erg’i icat etmişlerdi.</p>

  <p class="calibre15">Sarkaç gibi sallandırılabilecek, hızı artırılabilecek, yörüngesinden saptırılabilecek, damıtılabilecek, birleştirilebilecek, tartılabilecek ya da gazlaştırılabilecek her şeye yapılabilecek her şeyi yapmışlardı. Bu süreç içinde öyle ağırlıklı ve muhteşem bir evrensel yasalar sistemi üretmişlerdi ki, bugün onları hâlâ büyük harflerle yazmaktan kendimizi alamayız: Işığın Elektromanyetik Alan Kuramı, Richter’in Eşdeğer Oranlar Yasası, Charles’ın Gazlar Yasası, Gay-Lussac (Birleşen Hacimler) Yasası, Termodinamiğin Sıfırıncı Yasası, Değerlik (Valans) Kavramı, Kütlenin Etkisi Yasası ve daha neler neler. Bu dâhiyane yasaların ürettiği makine ve cihazların tıngırtılan bütün dünyayı sarmıştı. Birçok akıllı insan, artık bilimin yapabileceği pek bir şey kalmadığına inanıyordu.</p>

  <p class="calibre15">1875’te Kiel’de, Max Planck adında genç bir Alman, hayatını matematiğe mi, yoksa fiziğe mi adayacağına karar vermeye çalışırken, fiziği seçmemeye samimiyetle teşvik ediliyordu, çünkü bu alanda çığır açan buluşlar çoktan yapılmıştı. Yirminci yüzyılın bir takviye ve tasfiye yüzyılı olacağı konusunda Planck’a teminat verenler vardı. Planck onlara kulak asmadı. Kuramsal fizik öğrenimi gördü ve entropi (dağı) üzerinde canla başla çalışmaya koyuldu. Entropi, termodinamiğin merkezinde yer alan bir süreçti ve hırslı bir delikanlı için gelecek vaat etmekteydi.<a id="footnote1"></a><sup class="calibre21"><a href="#bookmark3">1</a></sup></p>

  <p class="calibre15">Planck çalışmasını 1891’de sonuçlandırdığı zaman üzülerek öğrendi ki, entropi konusundaki bu önemli çalışma da daha evvel çoktan yapılmıştı: Yale Üniversitesi’nin utangaç bilginlerinden J. Willard Gibbs tarafından.</p>

  <p class="calibre15">Gibbs, adı çoğu insan tarafından bilinmeyen en akıllı kişidir belki de. Varlığını neredeyse tamamen unutturacak derecede mütevazı biriydi ve üç yıllık eğitim amaçlı Avrupa seyahati hariç bütün hayatını, evi ile Yale kampusu arasında gidip gelerek, Connecticut’ın New Haven kentindeki üç blokluk bir alan içinde geçirdi. Yale’deki ilk on senesi süresince gidip maaşını almaya bile zahmet etmedi. (Geçimine yetecek kadar özel geliri vardı.) Bir profesör olarak üniversite kadrosuna katıldığı 1871’den 1903’teki ölümüne dek, verdiği derslerin sömestr başına çektiği ortalama öğrenci sayısı birin biraz üzerindeydi. Yazılı çalışmalarının takibi zordu ve pek çok kişinin hiç akıl erdiremediği özel bir işaret sistemi kullanıyordu. Ama o gizli kapaklı formüller arasında, son derece görkemli bir zekâyı gözler önüne seren parlak fikirler saklıydı.</p>

  <p class="calibre15">Gibbs, 1875-78 yılları arasında, <span class="calibre18">On the Equilibrium of Heterogeneous Substances</span> (Heterojen Maddelerin Dengesi Üzerine) başlığı altında toplanan bir dizi bildiri üretti. William H. Cropper’ın sözleriyle, “gazların, karışımların, yüzeylerin, ka-tıların, faz değişimlerinin, ... kimyasal reaksiyonların, elektrokimyasal hücrelerin, sedimantasyonun ve osmozun,” yani galiba hemen her şeyin termodinamik ilkelerine göz kamaştırıcı bir ışık tutuyordu bu yapıt. Gibbs’in yaptığı, esas itibariyle şuydu: termodinamiğin yalnızca buhar makinesi gibi büyük ve gürültülü icatların üretimi ölçeğinde, ısı ve enerji için geçerli olmadığını, kimyasal reaksiyonlarda da atomik düzeyde mevcut ve etkili olduğunu göstermek. Gibbs’in <span class="calibre18">Equilibrium<sup class="calibre21">,</sup>u</span> “termodinamiğin <span class="calibre18">Principia'sı</span>” olarak nitelendirilmiştir. Ama spekülasyona açık sebeplerden ötürü, Gibbs bu öncü gözlemlerini Connecticut’ta bile kıyıda köşede kalmayı başaran bir dergide, <span class="calibre18">Transactions of the Connecticut Academy of Arts and Sciences'da</span> yayınlamayı seçti. Planck da işte bu yüzden onun adını çok geç işitti.</p>

  <p class="calibre15">Cesaretini yitirmeden (eh, belki biraz yitirerek) dikkatini başka meselelere çevirdi.<a id="footnote2"></a><sup class="calibre21"><a href="#bookmark4">2</a></sup> Birazdan bu meselelere geri döneceğiz, ama önce rotamızdan hafif (fakat yerinde!) bir sapma yaparak, Ohio’nun Cleveland kentine ve o zamanlar Case Uygulamalı Bilimler Okulu diye bilinen bir kuruma uğramamız lazım. Orada, 1880’lerde, Albert Michelson adında orta yaşlı bir fizikçi, kimyacı arkadaşı Edward Morley’nin de yardımıyla, bir dizi deney yapmak üzere kollan sıvadı. Bu deneyler garip ve rahatsız edici sonuçlar üretecek ve sıradaki gelişmeleri büyük ölçüde etkileyecekti.</p>

  <p class="calibre15">Michelson ile Morley, istemeden de olsa, uzun zamandır doğru kabul edilen bir inancın yanlışlığını kanıtlamış oldular. Bu inanç, <span class="calibre18">esir</span> (ya da ışık eteri) diye adlandırılan, kararlı, görünmez, ağırlıksız, sürtünmesiz ve ne yazık ki bütünüyle hayal ürünü bir ortamın evreni istila ettiği kanısıydı. Descartes’in kafasından çıkan, Newton tarafından benimsenen ve o zamandan beri hemen herkesin el üstünde tuttuğu esir ortamı, ışığın uzay boşluğunda nasıl yol aldığını açıklamanın bir yolu olarak, on dokuzuncu yüzyılda fiziğin can damarında sağlam bir yer edinmişti. 1800’lerde buna özellikle ihtiyaç vardı, çünkü ışık ve elektromanyetizma, dalgalar olarak, yani titreşim türleri olarak görülüyordu artık. Titreşimler de mutlaka bir şeyin <span class="calibre18">içinde</span> oluşmak zorundaydı. Âlimler esir ortamına işte bu yüzden muhtaçtılar ve ona dört elle sarıldılar. 1909 gibi geç bir tarihte, yani esir diye bir şeyin var olmadığının itiraz kabul etmeyecek biçimde kanıtlanmasının üstünden dört sene geçtikten sonra bile, büyük Ingiliz fizikçi J. J. Thomson şu fikrinde diretmekteydi: “Esir, spekülasyoncu filozofların fantastik bir icadı değildir; bizim için soluduğumuz hava kadar gereklidir.” Anlayacağınız, insanlar esirden vazgeçemez hale gelmişlerdi.</p>

  <p class="calibre15">On dokuzuncu yüzyıl Amerika’sının bir fırsatlar ülkesi olduğunu örnek göstererek açıklamanız gerekse, Albert Michelson’ın yaşamöyküsünden daha iyisini zor bulursunuz. 1852’de Almanya-Polonya sınırında, ticaretle uğraşan yoksul bir Yahudi ailesinin oğlu olarak dünyaya gelen Michelson, çocuk yaşta ailesiyle birlikte Amerika Birleşik Devletleri’ne göç etti ve babasının bir mensucat işletmesi açtığı Califomia’nın “altına hücum” hareketine sahne olan topraklarında, bir maden kampında büyüdü. Ailesi eğitime para ayıramayacak kadar yoksuldu. Bunun üzerine Washington D.C.’ye giden Michelson, Beyaz Saray’ın ön kapısı civarında dolanmaya başladı. Amacı Başkan Ulysses S. Grant’i günlük yürüyüşüne çıktığı sırada yakalayıp konuşmaktı. (Belli ki oldukça masum bir yaştaydı.) Bu yürüyüşler sırasında Başkan’ın gözüne girmeyi başarmış olacak ki, Grant onu ABD Deniz Kuvvetleri Akademisi’nde parasız okutmayı kabul etti. Michelson’ın fizik bilgisini edindiği yer, işte orası oldu.</p>

  <p class="calibre15">On sene sonra Cleveland’daki Case Okulu’nda profesördü artık. <span class="calibre18">Esir rüzgârı</span> denen şeyi ölçme fikri aklını o sıralar çelmeye başladı. Esir rüzgârı, uzayda hızla ilerleyen hareketli cisimler tarafından üretilen bir tür baş rüzgânydı<a id="footnote3"></a><sup class="calibre21"><a href="#bookmark5">3</a></sup>. Newtoncu fiziğin tahminlerinden biri de şuydu: Işık esirin içinde kendine yol açtıkça, gözlemcinin ışık kaynağına yaklaşmakta mı yoksa ondan uzaklaşmakta mı olduğuna bağlı olarak, ışık hızının gözlemciye göre değişkenlik göstermesi gerekirdi. Ama kimse bunu ölçmenin bir yolunu bulabilmiş değildi. Michelson’ın aklına, Yerküre’nin altı ay boyunca Güneş’e yaklaştığı, altı ay boyunca ondan uzaklaştığı geldi ve şu sonuca vardı: Zıt mevsimlerde ışığın Güneş’ten Yerküre’ye ulaşma süresini yeterince dikkatli ölçümlerle saptadığınız ve bu iki sonucu karşılaştırdığınız takdirde, cevaba ulaşmış olurdunuz.</p>

  <p class="calibre15">Michelson, telefonun yeni-zengin mucidi Alexander Graham Bell’le görüşüp, kendi tasarımı olan girişimölçer (interferometre) adlı aygıtın yapımı için para temin etmesini istedi. Girişimölçer sayesinde ışığın hızı kesinkes ölçülebilecekti. Sonra, güler yüzlü ama anlaşılmaz bir adam olan Morley’nin de yardımıyla, yıllarca sürecek titiz ölçümlere girişti. Iş son derece hassas ve yorucuydu, üstelik Michelson kısa ama şiddetli bir sinir krizi geçirince bir süreliğine askıya alınması gerekti. Yine de 1887’de çalışmalarını tamamladılar. Aldıkları sonuç, iki bilim adamının bulmayı beklediklerine hiç mi hiç benzemiyordu.</p>

  <p class="calibre15">Kip S. Thorne, California Teknoloji Enstitüsü’nün astrofizikçisi olarak şunları yazmıştır: “Işık hızının, <span class="calibre18">tüm</span> istikametlerde ve <span class="calibre18">tüm</span> mevsimlerde aynı olduğu anlaşıldı.” İki yüzyıldır, hatta dakikası dakikasına 200 yıldır, Newton’ın yasalarının her zaman her yerde geçerli olmayabileceği kuşkusu yaratan ilk ipucuydu bu. Michelson-Morley deneyinin neticesi, William H. Cropper’ın sözleriyle, “fizik tarihinin belki de en meşhur olumsuz sonucu” oldu. Michelson bu çalışmasından dolayı Nobel Fizik Ödülü’nü ve bu şerefe nail olan ilk Amerikalı unvanını kazandı kazanmasına, ama deneyin üstünden tam yirmi yıl geçtikten sonra. Bu arada, Michelson-Morley deneyleri, bilimsel düşünce geçmişinin üstünde nahoş bir küf kokusu gibi dolanacaktı.</p>

  <p class="calibre15">Yirminci yüzyıla girildiğinde, bilimin işinin bittiğine ve bir <span class="calibre18">Nature</span> yazarının sözleriyle “eklenecek birkaç küçük burç ve kulecik, işlenecek birkaç çatı kabartması dışında” keşfedilebilecek pek bir şey kalmadığına inananlar arasına, ilginçtir ki bu reformcu keşfin sahibi Michelson da katılmıştı.</p>

  <p class="calibre15">Halbuki dünya elbette ki, çoğu insanın <span class="calibre18">hiç</span> akıl erdiremeyeceği ve kimsenin <span class="calibre18">her şeye</span> akıl erdiremeyeceği bir bilim asrına girmek üzereydi. Bilim adamları yakında parçacık ve karşı-parçacıkların akıllara durgunluk veren âleminde kaybolacaklardı. Bu âlemde her şey, saniyenin milyarda birini tekdüze ve sıkıcı gösterecek kısalıktaki zaman birimleri içinde bir var oluyor, bir yok oluyordu. Bu âlemde her şey yabancıydı. Bilim, nesnelerin görülebildiği, tutulabildiği ve ölçülebildiği makrofızik dünyasından, olayların hayal edilemeyecek kadar küçük ölçeklerde akıl almaz hızlarla vuku bulduğu mikrofızik dünyasına geçmekteydi. Kuvantum çağına girmek üzereydik ve kapıyı zorlayacak olan ilk kişi, şimdilik şansı hiç yaver gitmemiş olan Max Planck olacaktı.</p>

  <p class="calibre15">1900’de, artık Berlin Üniversitesi’nin kuramsal fizikçileri arasına katılmış ve yaşı kırk ikiyi bulmuş olan Planck, yeni bir “kuvantum kuramı” açıkladı. Bu kuram, enerjinin akarsu gibi süreklilik arz eden bir şey olmadığını, Planck’ın kuvantumlar diye adlandırdığı ayrı paketler halinde oluştuğunu öne sürüyordu. Bu sahiden de yeni, ama aynı zamanda kullanışlı bir kavramdı. Kısa vadede, ışığın ille de bir dalga olması gerekmediğini göstererek, Michelson-Morley deneyleriyle ortaya çıkan bulmacanın çözümüne yardımcı olacaktı. Daha uzun vadede, modem fiziğin temellerini atacaktı. Kısacası bu kuram, dünyanın değişmek üzere olduğunun ilk habercisiydi.</p>

  <p class="calibre15">Ama yeni bir çağın doğuşunu müjdeleyen asıl dönüm noktası, 1905’te genç bir isviçreli bürokratın kaleminden çıkmış bir dizi bildirinin Alman fizik dergisi <span class="calibre18">Annalen der Physik'te</span> yayınlanması oldu. Bu adamın hiçbir üniversiteyle bağlantısı yoktu, hiçbir laboratuvara giriş hakkı yoktu ve Bern’deki ulusal patent bürosundakin-den daha büyük hiçbir kütüphaneden düzenli olarak yararlanmamıştı. O büroda üçüncü sınıf teknik uzman olarak çalışmaktaydı. (ikinci sınıf teknik uzmanlığa yükseltilme başvurusu daha yeni reddedilmişti.)</p>

  <p class="calibre15">Adı Albert Einstein’dı ve son derece faal geçen bir tek sene içinde <span class="calibre18">Annalen der Physike</span> beş bildiri sunmuştu. Bunlardan üçü, C. P. Snow’a göre, “fizik tarihinin en müthişleri arasındaydı.” Birincisi Planck’ın yeni kuvantum kuramı yardımıyla fotoelektrik etkiyi inceliyor, ikincisi asıltı durumundaki küçük parçacıkların davra-nımını (Brown hareketi diye adlandırılan şeyi) konu alıyor, üçüncüsü de özel bir görelilik (rölativite) kuramını ana hatlarıyla belirliyordu.</p>

  <p class="calibre15">Birincisi, yazarına bir Nobel Ödülü kazandırdı ve ışığın doğasını izah etti. (Ayrıca televizyon yapımının mümkün hale gelmesine ve daha pek çok şeye katkısı oldu.)<a id="footnote4"></a><sup class="calibre21"><a href="#bookmark6">4</a></sup> İkincisi, atomların gerçekten de var olduğunu kanıtladı. (Bu konuda nedense hâlâ biraz ihtilaf vardı.) Üçüncüsüyse dünyayı değiştirdi.</p>

  <p class="calibre15">Einstein 1879’da Almanya’nın güneyindeki Ulm’da doğup, Münih’te büyüdü. Çocukluğuna bakarak onun ileride büyük adam olacağını tahmin etmek zordu. En ilginci, üç yaşına kadar konuşmayı öğrenememesiydi. 1890’larda babasının elektrik atölyesi batınca, ailesi Milano’ya taşındı, ama artık ergenlik çağına gelmiş olan Albert eğitimine devam etmek üzere İsviçre’ye gitti. Ne çare ki, daha ilk denemede üniversite giriş sınavlarında başarısız olacaktı. 1896’da askerlik mecburiyetinden kurtulmak için Alman vatandaşlığından vazgeçip, Zürih Politeknik Enstitüsü’nün liselere seri üretimle fen öğretmeni yetiştirmeyi amaçlayan dört-senelik bir bölümüne girdi. Parlak, ama öne çıkmayan bir öğrenciydi.</p>

  <p class="calibre15">1900’de mezun oldu ve bir iki ay içinde <span class="calibre18">Annalen der Physike</span> yazı vermeye başladı. tik bildirisi, (nereden aklına geldiyse) içme kamışlarındaki akışkanların fiziği üzerineydi ve Planck’ın kuvantum kuramıyla aynı sayıda yayınlandı. 1902’den 1904’e kadar istatistiksel mekanik alanında bir dizi bildiri üretti, ama aynı çalışmanın Connecticut’ta sessiz sedasız iş çıkarmakta olan J. Willard Gibbs tarafından da yapılmış olduğunu öğrendiğiyle kaldı. Gibbs bu çalışmasını 190 l ’de <span class="calibre18">Elemental Principles of Statistical Mechanics</span> (istatistiksel Mekaniğin Temel tlkeleri) başlıklı yapıtına aktarmıştı.</p>

  <p class="calibre15">Albert aynı dönemde, okul arkadaşlarından biri olan Macar Mileva Maric’e gönlünü kaptırdı. 1901’de evlilik dışı bir çocukları dünyaya geldi: bir kız. Bebeği sessiz sedasız evlatlık verdiler. Einstein çocuğunu hiç görmedi. iki sene sonra Maric’le evlendi. Bu iki olay arasında (1902’de) İsviçre patent bürosunda iş buldu ve yedi yıl orada çalıştı. İşini seviyordu: Onu fizikten koparabilecek kadar olmasa da, ilgisini çekecek kadar kışkırtıcı bir işti. 1905’te Özel Görelilik Kuramı’nı ürettiği dönemin arka planında işte bu hikâyeler vardı.</p>

  <p class="calibre15">“Hareketli Cisimlerin Elektrodinamiği Üzerine” başlıklı bildirisi, içeriğiyle olduğu kadar sunum tarzıyla da gelmiş geçmiş en olağanüstü ilmi bildirilerden biriydi. Dipnotlara ya da alıntılara yer vermiyor, hemen hiç matematik içermiyor, oluşumuna etkide bulunmuş ya da öncülük etmiş herhangi bir çalışmaya değinmiyor ve yalnızca tek bir kişiye yardımlarından ötürü teşekkür ediyordu: patent ofisinden Michele Besso adında bir meslektaşa. “Sanki,” diye yazdı C. P. Snow, “Einstein bu sonuçlara salt düşünerek varmıştı, hiç yardım almadan, başkalarının fikirlerini dinlemeden. Ne ilginçtir ki, işin aslı da aynen buydu.”</p>

  <p class="calibre15">Ünlü denklemi <span class="calibre18">E=mc<sup class="calibre21">2</sup>,</span> bildiride yer almıyordu. Birkaç ay sonra çıkacak kısa bir ekte sunulacaktı. Okul günlerinizden hatırlayacağınız gibi, bu denklemde <span class="calibre18">E</span> enerjiyi, <span class="calibre18">m</span> kütleyi ve <span class="calibre18">c<sup class="calibre21">2</sup></span> de ışık hızının karesini temsil eder.</p>

  <p class="calibre15">Denklem, en basit ifadeyle, kütle ile enerji arasında bir eşdeğerlik olduğunu söyler. Onlar aynı şeyin iki formudur: Enerji serbest bırakılmış maddedir, maddeyse meydana çıkmayı bekleyen enerji. <span class="calibre18">c<sup class="calibre21">2</sup></span> (ışık hızının kendisiyle çarpımı) son derece muazzam bir sayı üreteceğine göre, denklem bize, her maddi varlıkta büyük miktarda (hem de çok büyük miktarda) enerji bulunduğunu söylemektedir.<a id="footnote5"></a><sup class="calibre21"><a href="#bookmark7">5</a></sup></p>

  <p class="calibre15">Kendinizi aşırı cüsseli hissetmeyebilirsiniz, ama eğer ortalama irilikte bir yetişkinseniz o naçizane bedeniniz içinde barındırdığınız enerji 7 x 10<sup class="calibre21">18</sup> jul potansiyel enerjiden daha az olmayacaktır. Onu nasıl serbest bırakacağınızı bilmeniz ve bunun bir anlamı olacağına yürekten inanmanız kaydıyla, otuz tane çok büyük hidrojen bombası kuvvetiyle patlamanıza yetecek bir miktardır bu. Bu zapt edilmiş enerji çeşidi her şeyin içinde mevcuttur. Tek sorun, bu enerjiyi açığa çıkarmakta çok usta olmayışımızdır. Şimdiye dek ürettiğimiz en enerjik şey olan uranyum bombası bile, biz biraz daha becerikli olsaydık serbest bırakabileceği enerjinin yüzde l ’inden azını açığa çıkarır.</p>

  <p class="calibre15">Einstein’ın kuramı, başka pek çok şeyin yam sıra radyasyonun nasıl işlediğine de açıklama getirdi: Bir topak uranyum, nasıl olup da durmaksızın yüksek düzeyde eneıji akımları gönderebiliyor ve bunu yaparken bir parça buz gibi eriyip gitmiyordu? (Nasıl olacak? <span class="calibre18">E=mc<sup class="calibre21">2</sup></span> sayesinde kütlesini ustalıkla enerjiye çevirerek tabii.) Yıldızların yakıtlarını tüketmeden nasıl olup da milyarlarca yıl yanabildikleri de böylelikle izah edilmiş oldu. (Yine <span class="calibre18">E=mc<sup class="calibre21">2</sup>.)</span> Bir çırpıda, kısacık, basit bir formülle, Einstein jeologlara ve astronomlara milyarlarca yıl sefasını sürebilecekleri bir kolaylık ihsan etmişti. Her şey bir yana, Özel Görelilik Kuramı ışık hızının sabit ve üstün olduğunu gösteriyordu. Hiçbir şey ışık hızına yetişemezdi. Einstein, evrenin doğasına yönelik anlayışımızın can evine ışık tuttu. (Işık derken cinas yapmaya filan çalışmıyorum, bildiğimiz ışığı kastediyorum.) Keza, esir meselesini de, esir diye bir şeyin var olmadığını açıkça ortaya koyarak çözmüş oldu ve bize varlığı esirin varlığına bağlı olmayan bir evren verdi.</p>

  <p class="calibre15">Fizikçilerin, İsviçre patent bürosu çalışanlarının beyanlarına çok itibar ettikleri söylenemez. Dolayısıyla Einstein’ın bildirileri, içerdikleri havadis bolluğuna rağmen çok az ilgi çekti. Evrenin en derin gizemlerinden birkaçını kuramıyla çözmüş olan Einstein, öğretim üyeliği için bir üniversiteye başvurdu ve reddedildi. Sonra öğretmenlik için bir liseye başvurdu ve yine reddedildi. Bunun üzerine üçüncü sınıf uzman olarak çalışmayı sürdürdü, ama düşünmeye devam etmekten elbette geri kalmadı. Daha yolun çok başındaydı aslında.</p>

  <p class="calibre15">Şair Paul Valery bir defasında Einstein’a fikirlerini kaydetmek için bir defter tutup tutmadığını sormuş. Einstein ona ölçülü ama gerçek bir hayretle bakmış. “Ah, hiç lüzum yok ki,” diye cevap vermiş. “Aklıma nadiren bir fikir gelir.” Geldiği zaman genellikle çok iyisinin geldiğini belirtmeme gerek yoktur herhalde. Einstein’ın sıradaki fikri, tüm zamanların en müthiş fikirlerinden biriydi, hatta atombilimin titiz bir tarihçesini yazan Boorse, Motz ve Weaver’a göre, en müthişiydi. “Tek bir aklın eseri olarak,” diye yazdılar, “bu fikir hiç şüphesiz insanlığın en yüksek entelektüel başarısıdır.” Bu sözler, olabildiğince güzel bir komplimandı elbette.</p>

  <p class="calibre15">1907’de (bazı kaynaklarda yazıldığı üzere), Albert Einstein bir işçinin çatıdan düşüşüne tanık oldu ve kütleçekimine kafa yormaya başladı. Maalesef, pek çok iyi hikâye gibi bu hikâyenin de doğruluğu kuşkuludur. Einstein’a soracak olursanız, kütleçekimi konusu kafasına takıldığında tek yaptığı bir koltukta oturmaktı.</p>

  <p class="calibre15">Gerçek şu ki, Einstein’ın aklına esen fikir, kütleçekimi konusunu açıklığa kavuşturan bir çözümden ziyade, çözümün başlangıcını andırıyordu, zira Einstein özel kuramda eksik kalan şeylerden birinin de kütleçekimi olduğunun başından beri farkındaydı. Özel kuramın “özel” olan yanı, esas itibariyle hiç engellenmeden hareket eden şeyleri ele alıyor olmasıydı. Ama ya hareketli bir şey (her şeyden önce ışık mesela) kütleçekimi gibi bir engelle karşılaştığı zaman neler olurdu? izleyen on yıl boyunca düşüncelerini işgal edecek bir soruydu bu ve 1917’de “Genel Görelilik Kuramı Üzerine Kozmolojik Düşünceler” başlıklı bildiriyi doğuracaktı. 1905’in Özel Görelilik Kuramı elbette çok derin ve önemli bir çalışmaydı, ama C. P. Snow’un gözlemlediği gibi, bu kuram Einstein’ın kafasından çıkmış olmasaydı, muhtemelen beş sene içinde başka birinin kafasından çıkacaktı: Keşfedilmeyi bekleyen bir fikirdi yani. Ama Genel Görelilik Kuramı bambaşka bir şeydi. “Genel kuram olmasaydı,” diye yazdı Snow 1979’da, “bugün hâlâ onu bekliyor olurduk herhalde.”</p>

  <p class="calibre15">Piposu, yapmacıksız kalenderliği ve elektriğe tutulmuş gibi görünen darmadağınık saçlarıyla Einstein, ilelebet gözlerden ırak kalamayacak kadar ilginç bir şahsiyetti. Nitekim 1919’da, savaş sona erdikten sonra, dünya ansızın onu keşfetti. Neredeyse aynı anda, Einstein’ın görelilik kuramları sıradan insanlar tarafından kavranması imkânsız teoriler olarak ünlendi. David Bodanis’in <span class="calibre18">E=mc<sup class="calibre21">2</sup></span> adlı kitabında belirttiği gibi, onu haber yapmaya karar veren <span class="calibre18">New York Times</span> gazetesinin (sebebi hâlâ merak edilen bir tercihle) golf muhabiri Henry Crouch’u röportaja göndermesi bile, işleri kolaylaştırmadı.</p>

  <p class="calibre15">Konu kaçınılmaz olarak Crouch’un boyunu aşınca adamcağız hemen her şeyi yanlış anladı. Haberinin en kalıcı hatalarından biri de, Einstein’ın “bütün dünyada yalnızca on iki adamın kavrayabileceği” bir kitap yayınlamayı göze alan babayiğit bir yayıncı bulmuş olduğu iddiasıydı. Oysa ortada ne öyle bir kitap, ne öyle bir yayıncı, ne de öyle bir aydın topluluğu vardı, ama bu kanı belleklere kene gibi yapıştı kaldı. Çok geçmeden, göreliliği kavrayabilen insan sayısı toplumun gözünde daha da aşağılara indi. Bilimsel otoritelerin bu efsaneye son vermek için pek bir şey yapmadıklarını da belirtmeden geçmemeli.</p>

  <p class="calibre15">Gazetecinin biri, İngiliz astronom Sir Arthur Eddington’a dünyada Einstein’ın görelilik kuramlarını anlayabilen üç kişiden biri olduğu görüşünün doğru olup olmadığını sorduğu zaman, Eddington uzun uzun düşündükten sonra şöyle yanıt vermiş: “Üçüncü kişinin kim olduğunu bulmaya çalışıyorum.” Aslına bakarsanız, göreliliğin zor olan yanı bir sürü diferansiyel denklem, Lorentz dönüşümü ve daha pek çok komplike matematik işlemi içermesi değildi. (Gerçi içermesine içeriyordu: Bazıları için Einstein’ın bile yardıma ihtiyacı olmuştu.) Sorun, bu kuramın sezgisel algıya tam anlamıyla meydan okumasından kaynaklanıyordu.</p>

  <p class="calibre15">Görelilik esasen şunu söyler: Uzay ve zaman mutlak değildir, hem gözlemciye hem de gözlemlenen şeye göre değişir ve kişi ne kadar hızlı hareket ederse bu etkiler o kadar belirginleşir. Hareketimizi asla ışık hızına ulaştıramayız. Ne kadar uğraşırsak (ve ne kadar hızlı gidersek) dışarıdan bakan bir gözlemciye göre, giderek distorsiyona <a id="footnote6"></a><sup class="calibre21"><a href="#bookmark8">6</a></sup> uğrarız.</p>

  <p class="calibre15">Bilimi halka sevdirmek isteyenler hemen kolları sıvayıp, bu kavramları geniş kitleler için anlaşılır kılmanın yollarını bulmayı denediler. En azından ticari açıdan daha başarılı olan girişimlerden biri de, matematikçi ve filozof Bertrand Russell’ın <span class="calibre18">The ABC of Relativity</span> (Rölativitenin Alfabesi) adlı yapıtıydı. Bu yapıtında Russell, daha sonra defalarca kullanılacak olan bir benzetmeye yer veriyordu. Okuyucudan, ışık hızının yüzde 60’ına denk bir hızla yol alan, yüz metre uzunluğunda bir tren düşünmesini istiyordu. Peronda dikilip trenin geçişini seyreden birine, tren yalnızca seksen metre uzunluğundaymış gibi görünür ve üzerindeki her şey aynı oranda kısalıp sıkışırdı. Trendeki yolcuların konuşmalarını işitebilseydik, sesler kulağımıza kalın ve ağır gelirdi: tıpkı çok yavaş çalınan bir plak gibi. Hareketleri de gözümüze aynı şekilde ağır gözükürdü. Trendeki saatler bile normal hızlarının yalnızca beşte dördü hızla işler gibi görünürdü.</p>

  <p class="calibre15">Gelgelelim, trendeki insanlar bu distorsiyonları hiç hissetmezlerdi. (işin can alıcı noktası da işte buydu.) Onlara göre, trendeki her şey gayet normal gözükürdü. Onlara sorarsanız, tuhafça sıkıştırılmış ve yavaşlamış görünen tek şey peronda duran bizler olurduk. Gördüğünüz gibi, her şey hareket eden cisme göre hangi konumda bulunduğunuzla alakalıydı.</p>

  <p class="calibre15">Bu etki aslında her hareket edişinizde oluşur. Uçakla Amerika Birleşik Devletleri’nin bir ucundan öteki ucuna gittiğiniz takdirde, uçaktan indiğiniz zaman geride bıraktığınız kişilerden kenzilyonda bir saniye kadar genç olursunuz. Odanın bir ucundan öteki ucuna yürürken bile kendi zaman ve uzay deneyiminizi hafifçe değiştirirsiniz. Saatte l 60 kilometre hızla fırlatılan bir beysbol topunun yere düşene kadar 0,000000000002 gram kütle kazandığı hesaplanmıştır. Sorun, bu değişimlerin bize göre en ufak bir saptanabilir fark bile yaratamayacak kadar küçük olmasıdır. Ama benzer değişimler, evrendeki başka şeyler için, yani ışık, kütleçekimi ve evrenin kendisi için, önemli sonuçlara yol açar.</p>

  <p class="calibre15">Görelilik mefhumlarını yadırgıyorsanız, bunun tek sebebi normal hayatımızda bu tür etkileşimler yaşamıyor oluşumuzdur. Yine de, Bodanis’in kitabına geri dönecek olursak, başka görelilik çeşitleriyle hepimiz her zaman karşılaşırız: Mesela ses konusunda. Diyelim ki bir parktasınız ve biri sinir bozucu bir müzik çalıyor. Daha uzak bir noktaya gittiğiniz takdirde müzik sesinin kısılmış gibi geleceğini bilirsiniz. Sebep sesin <span class="calibre18">gerçekten</span> kısılmış olması değildir elbette, müzik kaynağına göre konumunuzun değişmiş olmasıdır, hepsi bu. Gümbür gümbür çalınan bir müziğin iki farklı gözlemci tarafından iki farklı yükseklikte algılanabileceği fikri, çok küçük ya da ağırkanlı bir şeye, mesela bir sümüklüböceğe inanılmaz gelebilir.</p>

  <p class="calibre15">Genel Görelilik Kuramı’nda yer alan tüm kavramların en meydan okuyucu ve sezgisellikten uzak olanı, zamanın uzayın parçası olduğu fikridir. içgüdülerimiz bizi, zamanı ebedi, mutlak, değişmez bir şey olarak görmeye sevk eder: Tiktakların kararlı temposunu hiçbir şeyin bozamayacağına inanırız. Halbuki Einstein’a göre, zaman kararsızdır ve durmadan değişir. Biçimi bile vardır. Uzay-zaman diye bilinen alışılmadık bir boyutta, uzayın üç boyutuyla iç içe geçmiştir: Stephen Hawking’in ifadesiyle, hepsi birbirine “ayrılmaz biçimde” bağlıdır.</p>

  <p class="calibre15">Uzay-zaman genellikle şöyle açıklanır: Üzerine ağır ve yuvarlak bir nesne, mesela demir bir top konulmuş, yassı ama esnek bir madde, mesela bir şilte ya da gerilmiş lastikten bir çarşaf düşünün. Demir topun ağırlığı, üstünde durduğu maddeyi esnetir ve hafifçe çökertip çukurlaştırır. Bu durum, kaba bir kıyaslamayla, Güneş (demir top) gibi büyük kütleli bir cismin uzay-zaman (esnek madde) üzerindeki etkisine benzetilebilir: Esnetir, büker ve çarpıtır. Lastik çarşafın üstüne, bu sefer daha küçük bir top yuvarlayacak olursanız, top Newton’ın hareket yasalarına uygun olarak düz bir çizgi doğrultusunda ilerlemeye çalışır, ama büyük kütleli cismin çöküp çukurlaştırdığı bölgeye yaklaşınca, kendisinden daha kütleli olan cisme doğru mecburen çekilip, aşağıya yuvarlanır. İşte bu, kütle-çekimidir: uzay-zamandaki eğrilmenin bir sonucu.</p>

  <p class="calibre15">Kütlesi olan her nesne, kozmos kumaşı üstünde küçük bir çöküntü yaratır. Dolayısıyla evren, Dennis Overbye’ın ifadesiyle, “çöküp çukurlaşan en büyük şilte”dir. Kütleçekimi, bu açıdan bakıldığında, çok önemli bir sonuç olmaktan çıkar. Fizikçi Michio Kaku’nun sözleriyle, “bir ‘kuvvet’ değil, uzay-zamandaki çarpılmanın bir yan-ürünüdür.” Kaku şöyle devam eder: “Bir bakıma, kütleçekimi diye bir şey yoktur; gezegenleri ve yıldızları hareket ettiren şey, uzayın ve zamanın distorsiyona uğramasıdır.”</p>

  <p class="calibre15">Elbette, çöküp çukurlaşan şilte benzetmesi bizi ancak bir yere kadar götürebilir, çünkü zamanın etkisini içermemektedir. Ama zaten beyinlerimiz de bizi ancak oraya kadar götürebilecektir, çünkü üç parçası uzayı, bir parçası da zamanı kapsayan (ve hepsi de ekose desenli bir kumaş gibi iç içe geçmiş olan) bir boyutu gözümüzde canlandırmamız neredeyse imkânsızdır. Her şeye rağmen, İsviçre’nin başkentinde bir patent bürosunun penceresinden dışarısını seyreden genç bir adam için bunun son derece müthiş bir düşünce olduğu konusunda sanırım hemfikiriz.</p>

  <p class="calibre15">Einstein’ın Genel Görelilik Kuramı, başka pek çok şeyin yanı sıra, evrenin ya genişlemekte ya da daralmakta olduğunu da öne sürüyordu. Ama Einstein bir kozmolog değildi: Geçerlikteki ilmi görüşü, yani evrenin sabit ve ebedi olduğu fikrini mecburen kabul etti. Az çok tepkisel bir tavırla, denklemlerine <span class="calibre18">kozmolojik sabit</span> diye bir şey iliştirdi. Bu sabit, bir nevi matematiksel “pause” düğmesi yerine geçerek, kütleçekiminin etkilerini keyfince dengeliyordu. Bilim tarihini konu alan kitaplarda Einstein’ın bu küçük kusuru her zaman görmezden gelinir, ama aslında bilim adına oldukça kritik bir karardı ve Einstein da bunu biliyordu. O sabit için, “hayatımın en büyük gafı” derdi.</p>

  <p class="calibre15">Tesadüf bu ya, tam da Einstein’ın kuramına kozmolojik bir sabit iliştirmekte olduğu sıralar Arizona’daki Lowell Gözlemevi’nde, Vesto Slipher gibi neşeli, galaksilerarası bir adı olan Indianalı bir astronom uzak yıldızların spektrografik ölçümlerini almakta ve onların bizden uzaklaşır gibi gözüktüğünü keşfetmekteydi. Evren statik değildi. Slipher’ın baktığı yıldızlar bir Doppler etkisinin<a id="footnote7"></a><sup class="calibre21"><a href="#bookmark9">7</a></sup> başka bir şeyle karıştırılamayacak derecede net belirtilerini gösteriyordu. Bir yarış pistinde önümüzden yıldırım hızıyla geçen otomobillerin çıkardıkları (önce incelip, sonra kalınlaşan) <span class="calibre18">yee-yummm</span> sesinin ardında da aynı mekanizma vardır. Bu fenomen ışık için de geçerlidir. Uzaklaşan galaksiler için söz konusu olduğunda, <span class="calibre18">kırmızıya kayma</span> olarak bilinir. (Çünkü bizden uzaklaşan ışık tayfın kırmızı ucuna, yaklaşan ışıksa mavi ucuna doğru kayar.)</p>

  <p class="calibre15">Slipher bu etkiyi ışıkta fark eden ve kozmosun hareketlerini anlamamız açısından taşıdığı potansiyel önemi gören ilk kişiydi. Ne yazık ki kendisini pek fark eden olmadı. Hatırlayacağınız gibi, Percival Lowell’ın Mars’taki kanallara sardığı merak 1910’larda gözlemevini astronomik çalışmaların (her bakımdan) merkezi haline getirmiş, bu saplantı yüzünden Lowell Gözlemevi’ne biraz garip gözüyle bakılır olmuştu. Einstein’ın görelilik kuramından Slipher’ın haberi yoktu ve dünya da Slipher’dan aynı derecede bihaberdi. Dolayısıyla bulgusu hiç ses getirmedi.</p>

  <p class="calibre15">Şöhret bu defa Edwin Hubble adında koca bir ego kütlesine nasip olacaktı. Hubble 1889’da, yani Einstein’dan on sene sonra, Ozark’ların eteğindeki küçük bir Missouri kasabasında doğmuş, orada ve Illinois’da (Chicago’nun bir banliyösü olan Wheaton kasabasında) büyümüştü. Babası başarılı bir sigorta yöneticisiydi, dolayısıyla hayat Edwin için her zaman kolay olmuştu. Üstelik fiziksel açıdan da doğuştan avantajlıydı. Kuvvetli ve kabiliyetli bir atletti; çekici, akıllı, olağanüstü güzel bir adamdı. William H. Cropper’ın tanımıyla “haddinden fazla”, başka bir hayranının sözleriyle (Afrodit’in kalbini çalan) “Adonis kadar” yakışıklıydı. Kendi anlattıklarına bakılırsa, boğulmakta olan yüzücüleri kurtarmak, dehşete düşmüş adamları Fransa’nın savaş meydanlarından güvenliğe taşımak, dünya şampiyonu boksçuları gösteri müsabakalarında yere serip rezil etmek gibi oldukça fazla sayıda kahramanlığı da hayatına sığdırmayı başarmıştı. Her şey gerçek olamayacak kadar güzel görünüyordu. Gerçek de değildi zaten. Çok yetenekli olması bir yana, Hubble müzmin bir yalancıydı.</p>

  <p class="calibre15">Bu durum garip denip geçilecek türden bir şey değildi, çünkü Hubble’ın hayatı genç yaşlarından itibaren bazen neredeyse gülünç derecede talihli ayrıcalıklarla doluydu. 1906’da tek bir okul müsabakasında, sırıkla yüksek atlama, gülle atma, disk atma, çekiç atma, ayakta yüksek atlama ve koşarak yüksek atlama dallarında birincilik kazanmış, bayrak koşusunda galip gelen takımda yer almıştı: Tek bir atletizm yarışmasında yedi birincilik demekti bu. Ayrıca uzun atlamada üçüncü olmuştu. Aynı sene, Illinois’da yüksek atlamada eyalet rekoru kırdı.</p>

  <p class="calibre15">Öğrencilikte de aynı derecede maharetliydi. Fizik ve astronomi okumak için Chicago Üniversitesi’ne başvurduğunda kabul edilmekte hiç zorlanmadı. (Tesadüf bu ya, söz konusu bölümün başkanı Albert Michelson’dı.) Ve işte şimdi de Oxford Üniversitesi’nin ilk Rhodes burslularından biri olmaya hak kazanmıştı. İngiltere’de geçirdiği üç yıl başını döndürmüş olacak ki, 1913’te Wheaton’a döndüğünde, üstünde pelerin, ağzında pipo vardı ve tumturaklı bir aksanla konuşuyordu. İngilizlerinkini andıran ama İngiliz denmeye de bin şahit isteyen bu aksandan hayatı boyunca vazgeçmeyecekti. Sonradan yüzyılın ikinci onyılının çoğunu Kentucky’de avukatlık yaparak geçirdiğini iddia etse de, aslında İndiana’nın New Albany kasabasında lise öğretmeni ve basketbol koçu olarak çalışmış, arkasından doktora çalışmasını gecikmeli olarak tamamlayıp, çok kısa bir süre için orduya katılmıştı. (Fransa’ya ateşkesten bir ay önce vardığını dikkate alırsak, hiddetle ateşlenen hiçbir bir silah sesi duymadığına kesin gözüyle bakabiliriz.)</p>

  <p class="calibre15">1919’da artık otuz yaşına gelmiş olan Hubble, Califomia’ya taşındı ve Los Angeles yakınındaki Wilson Dağı Gözlemevi’nde çalışmaya başladı. Süratli ve epey umulmadık bir gelişmeyle, yirminci yüzyılın en güzide astronomu oldu.</p>

  <p class="calibre15">O sıralar kozmos hakkında bilinenlerin ne kadar az olduğunu algılayabilmek için burada biraz duraklamaya değer. Günümüzde astronomlar görülebilir evrende belki 140 milyar galaksi bulunduğuna inanıyorlar. Muazzam bir sayıdır bu, sayısal değeri üstünde yoğunlaşarak kavrayabileceğinizden çok daha büyük bir sayı. Galaksiler dondurulmuş bezelye taneleri olsaydı, büyük bir oditoryumu, mesela eski Boston Garden’ı ya da Royal Albert Hall’ü doldurmaya yeterdi. (Bruce Gregory adında bir astrofizikçi ciddi ciddi hesaplamıştır bunu.) 1919’da, Hubble başını teleskopunun göz merceğine ilk dayadığında, biz insanlar yalnızca bir tek galaksiden haberdardık: Samanyolu. Başka her şeyin ya Samanyolu’nun parçası ya da uzak kenarlardaki pek çok gaz bulutundan biri olduğu düşünülürdü. Hubble bu inancın ne denli yanlış olduğunu çabucak kanıtladı.</p>

  <p class="calibre15">Sonraki onyıl süresince, evrene ilişkin en temel sorulardan ikisini deşelemeye başladı: Evren ne kadar eski ve ne kadar büyüktür? Bu iki soruyu yanıtlayabilmeniz için bilmeniz gereken iki şey vardır: bazı galaksilerin bize olan uzaklıkları ve bizden hangi hızla uzaklaşmakta oldukları (uzaklaşma hızı diye bilinen şey). Kırmızıya kayma, galaksilerin gerileme hızını verir, ama ilkin hangi uzaklıkta olduklarını söylemez. Bunun için, “standart mumlar” denilen şeye ihtiyacınız olur. Standart mumlar, parlaklığı güvenilir biçimde ölçülebilen ve diğer yıldızların parlaklığını (ve dolayısıyla göreli uzaklığını) ölçmek için kıstas olarak kullanılabilen yıldızlardır.</p>

  <p class="calibre15">Hubble’ın şansı, Henrietta Swan Leavitt adında son derece hünerli bir kadının buna bir çare bulmasından az sonra sahneye çıkması oldu. Leavitt, Harvard College Gözlemevi ’nde, o zamanki tabiriyle “kompüter”<a href="#ack20" id="dip20"><sup>20</sup></a>&nbsp;olarak çalışıyordu. Kompüterler ömürlerini yıldız fotoğraflarını inceleyerek ve hesap yaparak geçirirlerdi. (Nitekim kompüter sözcüğü de “hesap etmek” anlamındaki <span class="calibre18">compute</span> kökünden gelir.) Bu işin ağır işçilikten pek farkı yoktu, ama o zamanlar Harvard’da, hatta belki her yerde, kadınlar gerçek astronomiye ancak bu kadar yaklaşabilirlerdi. Sistem hiç adil olmasa da, beklenmedik bazı faydaları da vardı: Bulunabilecek en nadide akıllardan yarısı, normal koşullar altında zeki insanları pek çekmeyecek işlere yönlendirilmiş oluyordu ve kozmosun erkek dikkatinden çoğu kez kaçan güzellikteki yapısını takdir etmekte kadınların üstüne yoktu.</p>

  <p class="calibre15">Bir Harvard kompüteri olan Annie Jump Cannon, yıldızlarla haşır neşir olmanın avantajlarından yararlanarak, bugün hâlâ kullanımda kalacak kadar pratik bir yıldız sınıflandırma sistemi tasarlamıştı. Leavitt’in katkısı daha da esaslıydı. Sefeit değişeni (ilk kez Sefe takımyıldızında tespit edildiği için bu adı almıştır) olarak bilinen bir yıldız türünün, düzenli bir ritim (yıldızlara özgü bir tür kalp atışı)<span style="font-size: 1em; line-height: 1.2; text-indent: 1.5em;">sergilediğini fark etti. Sefeit’lere nadiren rastlanır, ama bir tanesini hepimiz yakından tanırız: Kutupyıldızı, yani Polaris, bir Sefeit’tir.</span></p>

  <p class="calibre15">Sefeit’lerin nabza benzer bir zonklama ürettiklerini, çünkü astronom tabiriyle “ana dizi evresi”ni geçmiş ve kızıl devler haline gelmiş yaşlı yıldızlar olduklarını, bugün biliyoruz. Kızıl devlerin kimyası, bu kitabın amaçlarını biraz aşan ağırlıktadır (başka bir sürü şeyin yanı sıra, bir kere iyonize olmuş helyum atomlarının özelliklerini de kavrayabilmeyi gerektirir), ama basitleştirmek gerekirse, kırmızı devlerin artakalan yakıtlarını son derece ritmik, son derece güvenilir bir parlama-sönme üreterek yaktıkları söylenebilir. Leavitt’in dehası, gökyüzünün değişik noktalarındaki Sefeit’lerin göreli kadirlerini<a href="#ack21" id="dip21"><sup class="calibre21">21</sup></a>&nbsp;kıyaslamak yoluyla, birbirlerine göre nerede bulunduklarının hesaplanabileceğini anlamasıydı. Bunlar “standart mumlar” olarak kullanılabilirlerdi. Standart mum, Leavitt’in icat ettiği ve hâlâ evrensel kullanımda olan bir terimdir. Yöntem, mutlak uzaklıklar değil, yalnızca göreli uzaklıklar gerektiriyordu, ama yine de büyük-ölçekli evreni ölçmeye yarayan ilk kullanışlı yoldu.</p>

  <p class="calibre15">(Bu buluşların değerine perspektif kazandırmak için belki şuna da dikkat çekmekte fayda var: Leavitt ile Cannon’ın kozmosun temel özelliklerini silik lekelerden fotoğraf levhalanna aktarmakta oldukları sıralar, birinci sınıf bir teleskoptan dilediğince yararlanma olanağına elbette sahip olan Harvard astronomu William H. Pickering de kendi özgün kuramını geliştirmekteydi: Ay’daki kara lekelere, belli mevsimlerde oraya göç eden böcek sürüleri sebep oluyordu.)</p>

  <p class="calibre15">Leavitt’in kozmik ölçütünü Vesto Slipher’ın kullanışlı “kırmızıya kayma”larıyla birleştiren Edwin Hubble, uzaydaki seçilmiş noktalan yeni bir gözle ölçümlemeye başlamıştı artık. 1923 ’te, M31 diye bilinen Andromeda takımyıldızı içindeki uzak bir ağımsı bulutun aslında gaz bulutu filan değil, ışıldayan yıldızlar olduğunu, yüz bin ışık yılı çapında ve en az dokuz yüz bin ışık yılı mesafede, başlı başına bir galaksi olduğunu gösterdi. Evren, zannedildiğinden daha genişti... hem de çok daha geniş. 1924’te “Spiral Nebulalardaki (Sarmal Bulutsulardaki) Sefeit’ler” başlıklı, çığır açan bir bildiri üretti. (Latince’de “bulut” anlamına gelen nebula<a href="#ack22" id="dip22"><sup class="calibre21">22</sup></a>, Hubble’ın galaksiler için kullandığı sözcüktü.) Bildiri, evrenin yalnızca Samanyolu’ndan değil, bir sürü bağımsız galaksiden (“ada evren”den) oluştuğunu ve bunlardan pek çoğunun Samanyolu’ndan daha büyük ve çok daha uzak olduğunu ortaya koyuyordu.</p>

  <p class="calibre15">Bu bulgular Hubble’ı şana şöhrete kavuşturmaya yeter de artardı, ama o şimdi de evrenin tam olarak ne kadar geniş olduğunu hesaplama sorununa yönele<span class="calibre3">cek ve çok daha çarpıcı bir keşif yapacaktı. Hubble uzak galaksilerin tayflarını ölçmeye, yani Slipher’ın Arizona’da girişmiş olduğu işe başladı. Wilson Dağı’nın yeni 100-inçlik Hooker teleskopunu kullanarak ve akıllıca bazı sonuçlara ulaşarak, gökyüzündeki tüm galaksilerin (kendi yıldız kümemiz hariç) bizden uzaklaşmakta olduğunu anladı. Dahası, uzaklaşma hızlarıyla bize olan uzaklıkları doğru orantılıydı: Galaksi ne kadar uzaktaysa, o kadar hızlı hareket ediyordu.</span></p>

  <p class="calibre15">Bu gerçekten de ürkütücü bir şeydi. Evren tüm istikametlerde hızla ve aynı ölçüde genişlemekteydi. Bu süreci bir film gibi geriye sarmak ve her şeyin tek bir merkezi noktadan başlamış olması gerektiğini anlayabilmek için hayal gücünü fazla zorlamaya gerek yoktu. Evren herkesçe her zaman varsayıldığı gibi kararlı, sabit, öncesiz-sonrasız bir boşluk olmaktan çıkmıştı artık. Başlangıcı olan bir evrendi. Öyleyse sonu da olabilirdi.</p>

  <p class="calibre15">İşin tuhaf yanı, Stephen Hawking’in vurguladığı gibi, evrenin genişlemekte olduğu fikrinin daha evvel kimsenin aklına gelmemiş olmasıydı. Statik bir evren, Newton’ın ve ondan sonraki tüm astronomi düşünürlerinin mâlumu olması gerektiği üzere, kendi kendini göçertirdi. Ayrıca şu da vardı: Yıldızlar statik bir evrende sınırsız süreler boyunca yanıyor olsaydı, bütün evren katlanılmaz derecede (bizim gibi canlılara hiç şans tanımayacak kadar) ısınırdı. Genişleyen bir evren modeli, bu sorunlardan çoğuna bir çırpıda çözüm getiriyordu.</p>

  <p class="calibre15">Hubble’ın gözlemciliği düşünürlüğünden üstündü; keşfettiği şeyin içerdiği manalara hemen değer biçemedi. Bu durum kısmen, Einstein’ın Genel Görelilik Kuramı’ndan ne yazık ki bihaber olmasından kaynaklanıyordu. Son derece elim ve ilginç bir durumdu bu, çünkü her şey bir yana, Einstein ve kuramı dünyaca tanınıyordu artık. Dahası, artık epey ihtiyarlamış olmasına karşın hâlâ dünyanın en uyanık ve saygın bilim adamlarından biri olan Albert Michelson, güvenilir girişimölçeriyle ışığın hızını ölçmek için Wilson Dağı’nda görev almayı 1929’da kabul etmişti ve Einstein’ın kuramının kendi bulgularına uygulanabilirliğinden, laf arasında da olsa Hubble’a mutlaka bahsetmiş olmalıydı.</p>

  <p class="calibre15">Her halükarda, Hubble ayağına gelen fırsatı göz göre göre tepti. Bağlantıları kurup, kendi “patlama kuramı”nı oluşturmak, Georges Lemaitre adında (Massachusetts Teknoloji Enstitüsü’nde doktora yapmış) Belçikalı bir papaz-âlime nasip oldu. Kuram, evrenin başlangıçta geometrik bir nokta olduğunu ve bu ilk “süper-atom”un muhteşem bir patlamayla yayılmaya başlayıp, o gün bugündür genişlemeye devam ettiğini ileri sürüyordu. Modern Büyük Patlama kavramını gayet açıkça öngören bir fikirdi bu, ama çağının o kadar ilerisindeydi ki, herhangi bir kitapta Lemaitre’a burada ayırdığımız bir iki cümleden fazla yer verildiğine nadiren rastlanır. Büyük Patlama’nın ilginç bir fikir olmaktan çıkıp sağlam bir kuram sayılmaya başlanması için dünyanın birkaç onyıl daha beklemesi ve Penzias ile Wilson’ın New Jersey’deki tıslayan antenlerinde kozmik fon ışınımını tesadüfen keşfetmeleri gerekecekti.</p>

  <p class="calibre15">Ne Hubble ne de Einstein bu büyük haberin önemli bir parçası olacaktı. Halbuki her ikisi de ellerinden gelebilecek her şeyi yapmışlardı, ama o zamanlar kimse bunu tahmin edemezdi.</p>

  <p class="calibre15">1936 ’da Hubble <span class="calibre18">The Realm of the Nebulae</span> (Nebulalar Alemi) adını taşıyan popüler bir kitap yazdı. Kitapta kendi hatırı sayılır başarılarını pohpohçu bir üslupla açıklıyordu. Einstein’ın kuramıyla geç de olsa tanıştığını bu kitapta nihayet belli ediyordu, ama o da ancak bir noktaya kadar: İki yüz sayfanın topu topu dört sayfasını bu konuya ayırmıştı.</p>

  <p class="calibre15">Hubble 1953’te kalp krizinden öldü. Onu son bir küçük sürpriz daha beklemekteydi. Bilinmeyen sebeplerden ötürü, kansı bir cenaze töreni düzenlemeye yanaşmadı ve kocasının cesedine ne yaptığını asla açıklamadı. Aradan yarım yüzyıl geçmesine karşın, asrın en büyük astronomundan artakalanların koordinatları hâlâ bilinmiyor. Hubble’ın ruhunu yâd etmek için, ya gökyüzüne, ya da 1990’da açılıp onun adını alan Hubble Uzay Teleskopu’na bakmaktan başka çaremiz yok ne yazık ki.</p>

  <p class="calibre38"><b class="calibre2"><a id="bookmark10"></a>9</b></p>

  <h2 class="calibre39" id="sigil_toc_id_5"><b class="calibre5"><a class="calibre9" id="bookmark11"></a>YÜCE ATOM</b></h2>

  <p class="calibre15">Einstein ile Hubble kozmosun büyük-ölçekli yapısını üretkence çözerlerken, başka bilim adamları da uzaydan daha yakın ama bir bakıma aynı derecede uzak bir şeyi anlamaya uğraşıyorlardı: gizemini hiçbir zaman kaybetmeyen minik atomu.</p>

  <p class="calibre15">Califomia Teknoloji Enstitüsü’nün büyük fizikçisi Richard Feynman bir kitabında şunu gözlemlemişti: Bilim tarihini tek bir önemli cümleye indirgemeniz gerekse, o cümle “Her şey atomlardan yapılmıştır” olurdu. Onlar her yerdedir ve her şeyi onlar oluşturur. Etrafınıza bir bakın. Gördüklerinizin hepsi atomlardan oluşuyor. Yalnızca duvarlar, masalar, kanepeler gibi somut şeyler değil, aradaki hava da atomlardan ibaret. Ve sizin hiç idrak edemeyeceğiniz kadar çok sayıdalar.</p>

  <p class="calibre15">Atomlardan oluşan en temel birim, (“küçük kütle” anlamındaki Latince sözcükten gelen) moleküldür. Bir molekül, az çok dengeli bir birlik içinde çalışan iki ya da daha fazla atomdan oluşur: İki hidrojen atomuna bir oksijen atomu eklerseniz, bir su molekülü elde edersiniz. Tıpkı yazarların harflerden ziyade sözcükler bağlamında düşünmeye eğilim göstermeleri gibi, kimyacılar da elementlerden ziyade moleküller bağlamında düşünmeye eğilim gösterirler. Yani saydıkları şey moleküllerdir ve moleküller de tek kelimeyle çok sayıdadır. Deniz seviyesinde, santigrat cinsinden O derece sıcaklıkta, bir santimetreküp (yani yaklaşık olarak bir küp şeker hacminde) hava, 45 milyar milyar molekül içerir. Ve etrafınızda gördüğünüz her bir santimetreküpü onlar doldurur. Pencerenizin dışındaki dünyada kaç santimetreküp hava bulunduğunu bir düşünün. Manzaranızı doldurmaya kaç küp şeker yeter? Şimdi de bir evren inşa etmek için onlardan kaç tane gerekeceğini düşünün. Uzun lafın kısası, atomlar çok, ama çok sayıdadır.</p>

  <p class="calibre15">Aynı zamanda fevkalade dayanıklıdırlar. Çok uzun yaşadıklarından, atomlar defalarca deveran ederler. Sahip olduğunuz her bir atomun, size gelene dek birkaç yıldızdan geçtiğine, milyonlarca organizmanın parçası olduğuna kesin gözüyle bakabilirsiniz. Her birimiz atom açısından o kadar zenginiz ve öldüğümüz zaman öyle etkin bir geridönüşüm sürecine gireriz ki, atomlarımızın önemli bir miktarı (kişi başına tahminen bir milyar kadarı) muhtemelen bir zamanlar Shakespeare’e aitti. Bir milyar atom da her birimize Buda’dan, Cengiz Han’dan ve adlarını sıralamak isteyeceğiniz başka bir sürü tarihi şahsiyetten geldi. (Bunların maziye karışmış zatı muhteremler olmaları şart tabii, çünkü bir kişiye ait tüm atomların tekrar paylaştırılması onlarca yıl alır; yani siz ne kadar isterseniz isteyin, henüz Elvis Presley’le birleşmiş olamazsınız.)</p>

  <p class="calibre15">Demek ki hepimiz, kısa ömürlü olmakla birlikte, reenkamasyonlarız. Öldüğümüz zaman atomlarımız dağılır ve başka yerlerde yeni kullanımlar bulmak (bir yaprağın ya da başka bir insanın veya bir çiy damlasının parçası olmak) üzere çekip giderler. Bununla birlikte, kendileri neredeyse sonsuza dek yaşar. Bir atomun ne kadar uzun yaşayabileceğini kimse tam olarak bilmiyor, ama Martin Rees’e göre ömürleri yaklaşık 10<sup class="calibre21">3</sup>5 yıldır: Benim bile bilimsel yazımına başvurmaktan çekinmeyeceğim kadar büyük bir sayıdır bu.</p>

  <p class="calibre15">Üstelik atomlar çok miniktir... hem de nasıl minik. Yarım milyon atom omuz omuza dizilse, bir insan tüyünün arkasına saklanabilir. Böyle bir ölçekte tek bir atomu hayal etmek esasen imkânsızdır, ama elbette denemekte özgürüz.</p>

  <p class="calibre15">Milimetreyle başlayalım. Bir milimetre şu uzunlukta bir çizgidir: -. Şimdi bu çizginin bin eşit parçaya bölündüğünü hayal edin. Bu parçalardan her biri birer mikrondur. Mikroorganizmaların ölçeği, işte budur. Tipik bir terliksi hayvan mesela, yaklaşık iki mikron (0,002 milimetre) eninde, yani gerçekten çok küçüktür. Bir damla su içinde yüzen bir terliksi hayvanı çıplak gözle görmek isteseniz, damlayı büyüterek çapını yaklaşık 12 metreye yükseltmek zorunda kalırsınız. Gelgelelim, aynı damladaki <span class="calibre18">atomları</span> görmek istediğiniz takdirde, damlanın çapını 24 <span class="calibre18">kilometreye</span> yükseltmeniz gerekir.</p>

  <p class="calibre15">Başka bir deyişle, atomlar bambaşka bir küçüklük ölçeğinde var olur. Atomların ölçeğine inebilmek için, bu mikron dilimlerinden her birini alıp kırparak daha incesinden on bin dilime ayırmanız gerekir. Atomun ölçeği de işte budur: bir milimetrenin on milyonda biri. Akla hayale sığmayacak bir küçüklük derecesidir bu, ama bir atomun bir milimetrelik bir çizgiye oranının, bir parça kâğıdın kalınlığının Empire State Binası’nın yüksekliğine oranıyla bir olduğunu aklınızdan çıkarmazsanız, söz konusu oranlar hakkında biraz fikir sahibi olabilirsiniz.</p>

  <p class="calibre15">Atomları böylesine kullanışlı kılan, elbette çok sayıda ve aşırı dayanıklı olmalarıdır; onları saptamanın ve anlamanın zorluğu ise minikliklerinden kaynaklanır. Atomların küçük, çok sayıda ve kolay kolay yok edilemeyecek kadar sağlam olduklarını ve her şeyin onlardan yapıldığını akıl eden ilk kişi, tahmin edebileceğiniz gibi Antoine-Laurent Lavoisier değildi, Henry Cavendish ya da Humphry Davy de değildi. John Dalton adında, kıt kanaat eğitim görmüş İngiliz bir Quaker’dı. (Ona ilk kez, kimyayı ele aldığımız bölümde rastlamıştık.)</p>

  <p class="calibre15">Dalton &nbsp;1766’da, Cockermouth civarındaki Göller Bölgesi kıyısında, Quaker mezhebinden, dokumacılıkla uğraşan, yoksul ve dindar bir ailenin oğlu olarak dünyaya geldi. (Dört sene sonra da şair William Wordsworth, yine Cockermouth’ta hayata gözlerini açacaktı.) Dalton alışılmadık derecede parlak bir öğrenciydi: Hatta o kadar parlaktı ki, akıl almaz bir yaşta, daha on iki yaşındayken, yöredeki Quaker okulunun başına geçirildi. Bu belki bize Dalton’ın vakitsiz olgunluğunu gösterdiği kadar, okulun niteliği hakkında da çok şey söylüyor olabilir, ama belki de yanılıyoruzdur: Zira o sıralar Newton’ın <span class="calibre18">Principia'sını</span> (hem de orijinal Latince versiyonundan) ve aynı çetrefillikte başka yapıtları okumakta olduğunu, Dalton’ın günlüklerinden anlıyoruz. On beş yaşında hâlâ okul yöneticisiyken, civar kasabalardan biri olan Kendal’da işe başladı. Bundan on yıl sonra Manchester’a taşındı ve hayatının geri kalan elli yılını yerinden neredeyse hiç kıpırdamadan, orada geçirdi. Manchester’da entelektüel bir kasırga gibi eserek, meteorolojiden gramere kadar pek çok konuda kitaplar ve bildiriler yazdı. Renk körlüğünden mustaripti. Bu rahatsızlık Dalton’ın çalışmalarından ötürü uzunca bir süre Daltonizm diye anıldı. Ama namını asıl pekiştiren, 1808’de yayınlanan dolgun kitabı A <span class="calibre18">New System of Chemical Philosophy</span> (Yeni Kimya Felsefesi Sistemi) oldu.</p>

  <p class="calibre15">Bu kitabın yalnızca beş sayfalık kısa bir bölümünde (kitabın tamamı dokuz yüz sayfadan fazlaydı), bilim dünyası modem atom anlayışına yakın bir düşünüş tarzıyla ilk kez tanıştı. Dalton, tüm maddelerin kökeninde aşın derecede minik, bölünemez parçacıkların bulunduğunu kavramıştı. “Bir hidrojen parçacığını yaratmaya ya da yok etmeye kalkmak, güneş sistemine yeni bir gezegen katmaya ya da var olan bir gezegeni yok etmeye yeltenmekle birdir,” diye yazdı.</p>

  <p class="calibre15">Atom fikri de, terimi de çok yeni sayılmazdı. ikisi de eski Yunanlılar tarafından geliştirilmişti. Dalton’ın katkısı, bu atomların göreli büyüklükleri, karakterleri ve bir araya geliş süreçleri üzerinde düşünmekten ibaretti. Mesela hidrojenin en hafif element olduğunu biliyordu, bu yüzden ona bir değerinde bir atom ağırlığı vermişti. Suyun yedi parça oksijenden ve bir parça hidrojenden oluştuğuna inanıyordu, bu yüzden oksijene yedi değerinde bir atom ağırlığı vermişti. Bu gibi yollarla, bilinen elementlerin göreli ağırlıklarına ulaşabilmişti. Tahminlerinde her zaman çok isabetli değildi (oksijenin gerçek atom ağırlığı yedi değil, on altıdır), ama prensip sağlamdı, dolayısıyla modem kimyanın tamamına, diğer modem bilimlerin de çoğuna temel oluşturdu.</p>

  <p class="calibre15">Çalışması Dalton’ı meşhur etti, ama Ingiliz Quaker’larına mahsus, son derece mütevazı bir şöhretti onunkisi. 1826’da, Fransız kimyacı P. J. Pelletier bu atomik kahramanla tanışmak için Manchester’a geldi. Pelletier onu büyük bir enstitü bünyesinde çalışıyor bulmayı ummuştu. Dolayısıyla arka sokaktaki küçük bir okulda erkek çocuklarına temel aritmetik dersleri verdiğini keşfedince çok şaşırdı. Bilim tarihçisi E. J. Holmyard’a göre, o büyük adamı görünce kafası iyice karışan Pelletier şöyle kekelemiş:</p>

  <p class="calibre15">“Est-ce que j'ai l'honneur de m'addresser â Monsier Dalton?”<a href="#ack23" id="dip23"><sup class="calibre21">23</sup></a>&nbsp;Zira aritmetiğin ilk dört kuralını karşısındaki çocuğa öğretmekte olan bu adamın Avrupa'da nam salan kimyacı olduğuna bir türlü inanamamaktaymış. “Evet,” demiş Quaker, hiç istifini bozmadan. “Ben şu delikanlının aritmetiğini düzeltirken biraz geçip oturmaz mıydınız?”</p>

  <p class="calibre15">Dalton tüm ödüllerden kaçmaya çalışmasına karşın, arzularına aykırı olarak Royal Society üyeliğine seçildi, madalya yağmuruna tutuldu ve dolgun bir devlet maaşına bağlandı. 1844’te öldüğünde, tabutunu kırk bin kişi seyretti, cenaze alayının uzunluğu üç kilometreyi aştı. <span class="calibre18">Dictionary of National Biography'de</span> (Ulusal Biyografi Sözlüğü) Dalton’a ayrılan yer en genişlerinden biridir. On dokuzuncu yüzyıla damgasını vurmuş bilim adamları arasında yalnızca Darwin ve Lyell bu açıdan onunla yarışabilir.</p>

  <p class="calibre15">Dalton’ın öne sürdüğü fikir, sonraki bir yüzyıl boyunca tamamen varsayımsal kaldı. Birkaç güzide bilim adamı, özellikle de ses hızına adını veren Viyanalı fizikçi Emst Mach<a href="#ack24" id="dip24"><sup class="calibre21">24</sup></a>, atomların fiziki varlığından bile şüphe etti. Mach, “Atomlar duyularla algılanamaz ... düşünceden ibarettir,” diye yazdı. Atomların varlığına özellikle Almanca konuşulan ülkelerde o kadar şüpheyle bakılıyordu ki, büyük kuramsal fizikçi ve atomun ateşli taraftan Ludwig Boltzmann’ın 1906’daki intiharında bu şüpheciliğin rol oynadığı söylenir.</p>

  <p class="calibre15">Atomların varlığını ortaya koyan ilk yadsınmaz kanıtlar, 1905’te Einstein’ın Brown hareketi hakkındaki bildirisinde sunuldu, ama bu bildiri çok az dikkat çekti. Hem zaten Einstein’ın Genel Görelilik Kuramı çok geçmeden her şeyi gölgede bırakacaktı. Dolayısıyla atom çağının gündeme gelen ilk şahsiyeti olmasa da, ilk gerçek kahramanı Emest Rutherford oldu.</p>

  <p class="calibre15">Rutherford 1871’de Yeni Zelanda’nın “arka bloklarında”, (Steven Weinberg’in sözlerini özetlemek gerekirse) biraz keten ve bir sürü çocuk yetiştirmek için İskoçya’dan göç etmiş bir çiftin oğlu olarak dünyaya geldi. Ücra bir ülkenin ücra bir kesiminde doğup büyüyen Rutherford, bilim dünyasının merkezine olabildiğince uzak düşüyordu, ama 1895’te onu Cambridge Üniversitesi’ndeki Cavendish Laboratuvarı’na taşıyan bir burs kazandı, ki bu laboratuvar fizik dünyasının en işlek merkezi olmak üzereydi.</p>

  <p class="calibre15"><br class="calibre16" /></p>

  <p class="calibre15">Fizikçiler, başka alanlarda faaliyet gösteren bilim adamlarına tepeden bakmalarıyla ünlüdür. Büyük AvusturyalI fizikçi Wolfgang Pauli’nin karısı bir kimyacıyı kocasına tercih ettiği zaman, Pauli feleğini şaşırmış. “Bir boğa güreşçisini seçse anlardım,” diye hayretle dert yanmış bir dostuna. “Ama bir <span class="calibre18">kimyacı</span> ...”</p>

  <p class="calibre15">Rutherford’ın anlayabileceği bir histi bu. Bir defasında, “Bilimin tamamı ya fiziktir ya da pul koleksiyonculuğu,” demişti, o zamandan beri defalarca kullanılan bir ifadeyle. 1908’de kendisine layık bulunan Nobel Ödülü’nü fizik dalında değil de kimya dalında kazanmış olması, işte bu yüzden ilginç bir ironi içerir.</p>

  <p class="calibre15">Rutherford şanslı bir adamdı: Dâhi olduğu için şanslıydı, ama fiziğin ve kimyanın böylesine heyecan verici ve böylesine uyumlu bir gelişme gösterdiği zamanlarda yaşadığı için daha bile şanslıydı. Kendisi fizikle kimyanın birbirini desteklediğine inanmasa da, bu iki bilim dalı bir daha asla bu kadar rahatça örtüşemeyecekti.</p>

  <p class="calibre15">Onca başarısına karşın Rutherford aşırı akıllı bir adam değildi, hatta matematiği oldukça kötü sayılırdı. Ders verirken kendi denklemleri içinde kaybolup dersi yarıda kestiği ve öğrencilerine sonucu kendi başlarına bulmalarını söylediği olurdu. Eski meslektaşı, nötronun kâşifi James Chadwick’e göre, deney yapmakta bile çok becerikli olduğu söylenemezdi. Tek avantajı azimli ve açık fikirli olmasıydı. Zekâ eksikliğini sağgörüyle ve bir nevi cüretkârlıkla telafi ederdi. Aklı, bir biyografi yazarının sözleriyle, “her zaman hudutlara doğru işler, görülebilir ufkun sınırlarını zorlardı ve bu da hayli üstün bir meziyetti.” Başa çıkılması zor bir sorunla karşılaştığı zaman, o konu üzerinde çoğu insandan daha yoğun ve daha uzun çalışmaya, alışılmışın dışındaki açıklamalara daha duyarlı yaklaşmaya hazır olurdu. En büyük başarısını, sayacın başında yorucu saatler boyu oturup “alfa parçacık kırpışımları” tabir edilen şeyleri tek tek saymaya hazır olduğu için elde etmişti. (Normalde başka birilerine yüklenecek türden bir işti bu.) Atomun içinde var olan gücün, ele geçirildiği takdirde “bu yaşlı dünyayı toza dumana boğmaya” yetecek derecede tesirli bombalar üretebileceğini ilk görebilenlerden biri, belki de ilki olmuştu.</p>

  <p class="calibre15">Fiziksel açıdan iri ve gürbüz biriydi, sesinin gümbürtüsünü duyanlar kaçacak delik ararlardı. Bir defasında Rutherford’ın Atlantik’in öteki yakasına bir radyo yayını yapmak üzere olduğunu duyan bir meslektaşı, alaycı bir tavırla şöyle sormuştu: “Radyoya ne lüzum var?” Aynca, sempatik görünmesini sağlayan güçlü bir özgüveni vardı. Onun her zaman bir dalganın tepesindeymiş gibi göründüğünü gözlemleyen birine şu yanıtı vermişti: “Eh, ne de olsa dalgayı ben yaptım, öyle değil mi?” C. P. Snow, Cambridge’deki bir terzi dükkânında Rutherford’ın şu yorumuna kulak misafiri olduğunu anımsıyor: “Göbeğim günbegün büyüyor. Aklım da öyle.”</p>

  <p class="calibre15">1895’te Cavendish Laboratuvarı’na<a id="footnote8"></a><sup class="calibre21"><a href="#bookmark12">8</a></sup> kapağı attığında, göbeği de şöhreti de alıp yürümüştü. Bilimin fevkalade hareketli bir senesiydi bu. Rutherford’ın Cambridge’e geldiği yıl, Wilhelm Roentgen Almanya’daki Würzburg Üniversitesi’nde X ışınlarını keşfetti. Ertesi sene Henri Becquerel radyoaktifliği keşfetti. Keza Cavendish Laboratuvarı da önemli başarılarla dolu uzun bir döneme girmek üzereydi. 1897’de J. J. Thomson ve meslektaşları elektronu orada keşfedeceklerdi, 1911’ de C. T. R. Wilson (ileride göreceğimiz gibi) ilk parçacık dedektörünü orada üretecekti ve 1932’de James Chadwick nötronu orada keşfedecekti. Daha da ileri bir zamanda, James Watson ile Francis Crick DNA’nın yapısını 1953’te Cavendish’te çözeceklerdi.</p>

  <p class="calibre15">Rutherford başlangıçta radyo dalgaları üzerinde çalıştı ve hayli başarılı oldu: Çıtırtılı bir sinyali neredeyse iki kilometre öteye göndermeyi başardı, ki o zaman için hatırı sayılır bir başarıydı bu. Ama kıdemli meslektaşlarından biri tarafından radyonun pek istikbali olmadığına inandırılınca bu çabasından vazgeçti. Gerçi Rutherford’ın yükselişi Cavendish’te başlamadı. Orada üç sene geçirdikten sonra, ne uzadığı ne kısaldığı hissine kapılarak, Montreal’deki McGill Üniversitesi’nde çalışmaya başladı. Uzun ve istikrarlı yükselişine de işte orada başladı. (Resmi belgelere göre “elementlerin bozunumca ve radyoaktif maddelerin kimyasına yönelik tetkiklerinden” ötürü) Nobel Ödülü kazandığı sıralar, Manchester Üniversitesi’ne geçmişti. Atomun yapısını ve doğasını belirleme yolundaki en önemli çalışmasını asıl orada yapacaktı.</p>

  <p class="calibre15">Yirminci yüzyıl başlarında atomların parçalardan oluştuğu biliniyordu. Thomson’ın elektronu keşfi bunu kanıtlamıştı. Ama atomun kaç parçadan oluştuğu, bu parçaların nasıl bir araya geldiği veya hangi biçimi aldığı bilinmiyordu. Bazı fizikçiler atomların küp şeklinde olabileceği görüşündeydi, çünkü küpler hiç alan kaybına yol açmadan istiflenerek bir araya gelebilirdi. Daha genel bir görüşe göre ise, atom daha ziyade üzümlü bir keki andırırdı: Pozitif elektrik yükü taşıyan, ama negatif elektrik yüklü elektronlarla bezeli yoğun ve masif bir şeydi. Elektronlar tıpkı üzümlü kekin içine dağılmış kuşüzümlerini andırırdı.</p>

  <p class="calibre15">1910’da Rutherford, (ileride kendi adını taşıyacak bir radyasyon dedektörü icat edecek olan öğrencisi Hans Geiger’ın yardımıyla)<a id="footnote9"></a><sup class="calibre21"><a href="#bookmark13">9</a></sup> bir altın varağa iyonlaşmış helyum atomları (ya da alfa parçacıkları) fırlattı. Rutherford’ı şaşkınlığa uğratan bir gelişmeyle, parçacıklardan bazıları geri tepti. Sanki, diye anlattı, incecik bir kâğıt parçasına fırlattığı 15-inçlik bir top mermisi geri dönüp kucağına düşmüş gibiydi. Kesinlikle böyle olmaması gerekiyordu. Uzun uzun düşündükten sonra, bunun tek bir olası açıklaması olabileceğini anladı: Geri tepen parçacıklar atomun merkezindeki küçük ve yoğun bir şeye çarparken, diğer parçacıklar hiçbir engelle karşılaşmaksızın atomun içinden geçiyordu. Rutherford bir atomun çoğu kısmının boşluktan, yalnızca merkezinin çok yoğun bir çekirdekten oluştuğunu kavramıştı. Bu son derece tatminkâr bir keşifti, ama beraberinde ivedi bir sorun getiriyordu: Geleneksel fiziğin tüm yasaları, hal böyleyse atomların var olamayacağını söylüyordu.</p>

  <p class="calibre15">En iyisi burada biraz duralım ve atomun yapısını şimdi bildiğimiz haliyle ele alalım. Her atom üç temel parçacık türünden oluşur: pozitif elektrik yüklü protonlar, negatif elektrik yüklü elektronlar ve hiç elektrik yükü taşımayan nötronlar. Protonlar ve nötronlar çekirdeğin içine doluşmuştur, oysa elektronlar çekirdek dışında fırıl fırıl döner. Bir atoma kimyasal kimliğini proton sayısı verir. Tek protonlu bir atom bir hidrojen atomudur, çift protonlu bir atom helyumdur, üç protonlu bir atom lityumdur, vb. Proton sayısını her artırdığınızda yeni bir element elde edersiniz. (Bir atomdaki proton sayısı her zaman eşit sayıda elektronla dengelendiğinden, bazı kaynaklarda bir elementi tanımlayan şeyin elektron sayısı olduğu yolunda ifadelere rastlayabilirsiniz. ikisi de aynı kapıya çıkar. Bu durum bana şöyle açıklanmıştı: Protonlar bir atoma kimliğini, elektronlarsa kişiliğini verir.)</p>

  <p class="calibre15">Nötronlar bir atomun kimliğini etkilemez, ama kütlesine katkıda bulunur. Nötron sayısı genellikle proton sayısıyla aynıdır, ama üç aşağı beş yukarı oynayabilir. Atoma bir iki nötron eklerseniz, bir izotopunuz olur. Arkeolojideki tarihlendirme yöntemlerine ilişkin açıklamalarda izotop terimi sık sık geçer: Karbon-14 mesela, altı protonlu ve sekiz nötronlu bir karbon atomudur. (14 ikisinin toplamıdır.)</p>

  <p class="calibre15">Nötronlar ve protonlar atomun çekirdeğini işgal eder. Bir atomun çekirdeği miniciktir: Atomun toplam hacminin milyarda birinin yalnızca milyonda birini oluşturur, ama fevkalade yoğundur, çünkü atom ağırlığının neredeyse tümünü içerir. Cropper’ın ifadesiyle, bir atom katedral büyüklüğüne genişletilecek olsaydı, çekirdeği yalnızca bir sinek büyüklüğünde olurdu: ama katedralin binlerce misli ağırlıkta bir sinek. 1910’da Rutherford’ın sıkıntıyla kafasını kaşımasına sebep olan şey, işte bu ferahlıktı: bu olağandışı, beklenmedik boşluk.</p>

  <p class="calibre15">Atomların büyük bölümünü boşluğun oluşturduğu ve etrafımızda algıladığımız masifliğin bir yanılsamadan ibaret olduğu fikri, hâlâ oldukça sersemletici bir düşüncedir. iki cisim gerçek dünyada bir araya geldiği zaman aslında birbirine çarpmaz. Bu durumu izah etmek için genellikle bilardo topları örnek gösterilir. “Daha ziyade,” diye açıklar Timothy Ferris, “iki topun negatif elektrik yüklü alanları birbirini iter ... elektrik yükleri olmasaydı, galaksiler gibi hiç zarar görmeden birbirlerinin içinden geçebilirlerdi.” Bir sandalyeye oturduğunuz zaman, aslında ona oturmazsınız, sandalyenin hemen üstünde, ondan bir angström (santimetrenin yüz milyonda biri) yükseklikte asılı kalırsınız, çünkü sizin elektronlarınız ve sandalyenin elektronları daha yakın bir temasa amansızca karşı koyar.</p>

  <p class="calibre15">Atom denince hemen herkesin aklına, bir çekirdeğin etrafında güneşin gezegenleri gibi döneduran bir iki elektron gelir. Bu model 1904’te, Hantaro Nagaoka adında Japon bir fizikçi tarafından, akıllıca bir varsayımdan öte pek bir şeye dayandırılmadan yaratılmıştı. Tamamıyla yanlıştır, ama aynı zamanda son derece kalıcı olmuştur. Isaac Asimov’un belirtmekten pek hoşlandığı gibi, nesiller boyu pek çok bilimkurgu yazarına dünya içinde dünya hikâyeleri yaratmayı esinlemiştir. Bu hikâyelerde, atomlar minik meskûn güneş sistemleri haline gelir ve bizim güneş sistemimizin de daha büyük ölçekte minik bir zerre olduğu anlaşılır. CERN<a id="footnote10"></a><sup class="calibre21"><a href="#bookmark14">10</a></sup> (Avrupa Nükleer Araştırma Konseyi), şimdi bile web sitesinde logo olarak Nagaoka’nın modelini kullanmaktadır. Halbuki, yirminci yüzyıl fizikçilerinin de çok geçmeden anlayacakları gibi, elektronlar yörüngede dolanan gezegenlere hiç benzemez, daha ziyade fırıldak gibi dönen bir pervanenin kanatlarını andırır. Bu kanatlar yörüngeleri içindeki her yeri aynı anda doldurmayı başarır. (Gerçi arada can alıcı bir fark vardır: Bir pervanenin kanatları her yeri birden doldururmuş <span class="calibre18">gibi gözükür,</span> elektronlarsa gerçekten <span class="calibre18">doldurur.)</span></p>

  <p class="calibre15">Ne 1910’da ne de izleyen yıllarda bunlardan çok azının anlaşılmış olduğunu söylememe gerek yoktur herhalde. Rutherford’ın bulgusu, hiçbir elektronun bir çekirdek etrafında çarpışmaksızın dönemeyeceği bir yana, bazı büyük ve ivedi sorunlara gebeydi. Geleneksel elektrodinamik kuramı, uçmakta olan bir elektronun enerjisini çabucak (bir saniye kadar kısa sürede) tüketmesi ve sarmal çizerek çekirdeğe düşüp, hem kendisi hem de çekirdek için feci sonuçlara yol açması gerektiğini öngörüyordu. Bir diğer sorun da, protonların pozitif elektrik yükleriyle birlikte nasıl olup da kendilerini ve atomun geri kalan kısmını patlatmadan çekirdeğin içine tıkışmış vaziyette kalabildiğiydi. O mikro-dünyada olup bitenlerin, beklentilerimizi barındıran makro-dünya için geçerli olan yasalarca yönetilmediği çok açıktı.</p>

  <p class="calibre15">Fizikçiler bu atomaltı âlemi irdelemeye başladıkça, onun yalnızca bildiğimiz her şeyden değil, o zamana kadar <span class="calibre18">hayal ettiğimiz</span> her şeyden farklı olduğunu anladılar. “Atomik davranış olağan deneyime benzemediği için,” diye gözlemlemişti Richard Feynıııan, “ona alışmak çok zordur ve o herkese, fizikçinin acemisine de tecrübelisine de, acayip ve esrarengiz görünür.” Feynman bu yorumda bulunduğu zaman, fizikçiler zaten yarım yüzyıldır atomik davranışın tuhaflığına alışmaya çalışmaktaydılar. 1910’ların başlarında her şey yepyeni bir boyut kazandığında Rutherford’la meslektaşlarının neler hissetmiş olduklarını varın siz tahmin edin.</p>

  <p class="calibre15">Rutherford’la çalışanlardan biri de, Niels Bohr adında, ılımlı ve cana yakın, genç bir Danimarkalıydı. Bohr 1913’te atomun yapısına kafa yorarken aklına öyle heyecan verici bir fikir geldi ki, çığır açacak bildirisini yazmak için balayını ertelemeyi göze aldı. Fizikçiler atom küçüklüğünde hiçbir şeyi göremediklerinden, atomun yapısını, onun belli bazı etkilere gösterdiği tepkilerden yola çıkarak çözmeye çalışmak zorundaydılar: Rutherford’ın altın varağa alfa parçacıkları fırlatarak yaptığı gibi. Bazen doğal olarak, bu deneylerin sonuçları kafaları adamakıllı karıştırıyordu. Uzun zamandır gündemden düşmeyen muammalardan biri de, hidrojenin dalga boylarının spektroskopik ölçümleriyle alakalıydı: Hidrojen atomlarının belli bazı dalga boylarında enerji salıp, bazılarında salmadığını gösteren bulgular elde edilmişti. Gözaltında tutulan bir zanlının belli noktalarda durmaksızın ortaya çıkması, ama bu noktalar arasında gidip gelirken kimseye görünmemesi kadar tuhaf bir durumdu bu. Bunun neden böyle olması gerektiğini kimse anlayamıyordu.</p>

  <p class="calibre15">Bohr, ansızın aklına gelen çözümü ünlü bildirisine apar topar aktardığı sıralar, işte bu soruna kafa yormaktaydı. “Atomların ve Moleküllerin Yapıları Üzerine” başlığını taşıyan bildiri, elektronların nasıl olup da çekirdeğe düşmemeyi başardıkları sorusuna, yalnızca belli bazı tanımlı yörüngeleri işgal edebildikleri önerisiyle açıklama getiriyordu. Yeni kurama göre, yörüngeler arasında hareket eden bir elektron, yörüngelerin birinde ortadan kaybolur ve <span class="calibre18">aradaki boşluğa uğramak</span><span class="calibre10">sızın,</span> <span class="calibre3">anında bir diğer yörüngede yeniden ortaya çıkardı.</span> <span class="calibre10">Kuvantum sıçraması</span> <span class="calibre3">diye bilinen bu ünlü fikir elbette tamamen yabancıydı, ama yanlış olamayacak kadar kullanışlıydı da. Elektronları sarmal çizerek çekirdeğe düşüp belalarını bulmaktan alıkoymakla kalmıyor, hidrojenin akıllara durgunluk veren dalga boylarını da izah ediyordu. Elektronların yalnızca belli bazı yörüngelerde ortaya çıkmalarının sebebi, yalnızca belli bazı yörüngelerde var olabilmeleriydi. Göz kamaştırıcı bir kavrayıştı bu ve Einstein’ın kendi ödülünü almasından bir sene sonra, Bohr’a 1922 Nobel Fizik Ödülü'nü kazandırdı.</span></p>

  <p class="calibre15">Bu arada, dur durak bilmeyen Rutherford şimdi de Cambridge’e geri dönmüş ve J. J. Thomson’ın ardından Cavendish Laboratuvarı’nın başına geçmişti. Atom çekirdeklerinin neden patlamadığını açıklayan bir model ortaya attı. Çekirdeklerin nötrleştirici özelliğe sahip bazı parçacıklar tarafından dengelendiğini anlamış ve bu parçacıklara <span class="calibre18">nötron</span> adını vermişti. Fikir basit ve cazipti, ama kanıtlanması kolay değildi. Rutherford’ın ortağı James Chadwick, 1932’de nihayet başarıya ulaşana dek tam on bir senesini yoğun bir nötron avına adadı. O da 1935’te Nobel Fizik Ödülü’yle mükâfatlandırıldı. Boorse ile meslektaşlarının bu konudaki tarihçelerinde işaret ettikleri gibi, keşfin gecikmesi belki de çok hayırlı olmuştu, çünkü nötrona hâkimiyet, atom bombasının yapımı için zorunlu bir şarttı. [Nötronlar elektrik yükü taşımadığından, bir atomun merkezinde yer alan elektrik alanları tarafından itilmez. Dolayısıyla atom çekirdeğine minik torpidolar gibi fırlatılarak, fisyon (nükleerbölünme) diye bilinen yıkıcı süreci başlatabilirler.] Boorse ile meslektaşlarına göre, nötron l 920’lerde izole edilmiş olsaydı, “atom bombası çok büyük bir olasılıkla ilk olarak Avrupa’da ve hiç kuşkusuz Almanlar tarafından geliştirilmiş olacaktı.”</p>

  <p class="calibre15">Avrupalılar elektronun garip davranışını anlamak için sahiden de arı gibi çalışmaktaydılar. Yüz yüze oldukları temel problem, elektronun bazen parçacık gibi, bazense dalga gibi davranmasıydı. Bu olanaksız ikilik fizikçileri neredeyse delirtiyordu. Sonraki onyıl süresince, Avrupa’nın dört bir yanında gözleri dönmüş bir halde düşündüler, yazdılar, çizdiler ve birbirine rakip hipotezler sundular. Fransa’ da, soylu bir aileden gelen Prens Louis-Victor de Broglie, elektronları dalgalar olarak ele aldığınız zaman elektron davranışındaki bazı anormalliklerin ortadan kalktığını bulguladı. Bu gözlem, Avusturyalı Erwin Schrödinger’ın dikkatini çekti. Schrödinger ustalıklı birtakım tasfiyeler yapıp, <span class="calibre18">dalga mekaniği</span> diye adlandırdığı elverişli bir sistem geliştirdi. Aşağı yukarı aynı zamanda, Alman fizikçi Wemer Heisenberg de <span class="calibre18">matris mekaniği</span> denen alternatif bir kuram öne sürdü. Bu kuram matematiksel açıdan öyle karmaşıktı ki, Heisenberg’in kendisi dahil, kimse onu tam manasıyla anlayamadı. (Heisenberg’in bir dostuna “Matrisin <span class="calibre18">ne</span> olduğunu dahi bilmiyorum,” diye dert yandığı bile olmuştu.) Ama kuram Schrödinger’ın dalgalarla açıklayamadığı bazı sorunları çözer gibiydi.</p>

  <p class="calibre15">Neticede, birbiriyle çelişen iddiaları temel alıp aynı sonuçları üreten iki kuramı fiziğe kazandırmış oldular. İnanılır gibi değildi doğrusu.</p>

  <p class="calibre15">Nihayet 1926’da Heisenberg, dillere destan bir uzlaşma zemini sunarak, <span class="calibre18">kuvantum mekaniği</span> adıyla tanınacak olan yeni disiplini üretti. Bu kavramın özünde, elektronun bir parçacık olduğunu, ama dalgalar bağlamında tanımlanabilen bir parçacık olduğunu söyleyen Heisenberg Belirsizlik İlkesi yatar. Kuramın merkezini oluşturan belirsizlik şudur: Bir elektronun boşluk içinde hareket ederken izlediği yolu bilebiliriz, veyahut onun belli bir anda nerede olduğunu bilebiliriz, ama ikisini birden bilemeyiz.<a id="footnote11"></a><sup class="calibre21"><a href="#bookmark15">11</a></sup> Bunlardan birini ölçme gayreti, öbürünü kaçınılmaz olarak değiştirecektir. Bu sorun daha duyarlı araçların kullanımıyla giderilebilecek türden değildir; evrenin değişmez bir özelliğidir.</p>

  <p class="calibre15">Bunun pratikteki anlamı, bir elektronun belli bir anda nerede olacağının asla tahmin edilemeyeceğidir. Yalnızca belli bir yerde olma olasılıklarını sayabilirsiniz. Bir bakıma, Dennis Overbye’ın ifade ettiği gibi, bir elektron gözlemlenene dek var olmaz. Ya da, biraz daha farklı bir ifadeyle, bir elektrona, gözlemlenene dek “aynı anda her yerde varmış ve hiçbir yerde yokmuş” gözüyle bakılmalıdır.</p>

  <p class="calibre15">Bu kavram kafanızı karıştırıyorsa, fizikçilerin de kafalarını karıştırmış olduğunu bilmek içinize biraz su serpebilir. Overbye şöyle söylüyor: “Bohr bir defasında, ‘kuvantum kuramını ilk kez duyup da çileden çıkmayan kişi, neden bahsedildiğini anlamamıştır’ yorumunda bulunmuştu.” Heisenberg de, bir atomu gözümüzde nasıl canlandırmamız gerektiği sorusuna şu yanıtı vermişti: “Hiç denemeyin.”</p>

  <p class="calibre15">Yani atomun çoğu illüstrasyonda resmedilen modelden oldukça farklı olduğu anlaşılmıştı. Elektron, güneşin etrafında dolanan bir gezegen gibi çekirdek etrafında dönmez; daha ziyade, biçimsiz bir bulutu andırır. Bir atomun “kabuğu’’, illüstrasyonların bizi kimi zaman farz etmeye zorladığı gibi sert ve parlak bir kılıf değildir, bulanık elektron bulutlarının en dış çeperi olmaktan ibarettir. Bulutun kendisi, esas itibariyle, elektronun içinde dolandığı (ve ötesine çok nadiren geçtiği) alanı belirleyen bir “istatistiksel olasılık” bölgesidir. Yani atom, şayet görülebilseydi, sert kenarlı bir metalik küreden çok, son derece bulanık bir tenis topunu andırırdı. (Ama esire ya da hatta, hayatınız boyunca görmüş olabileceğiniz hiçbir şeye benzetilemezdi; çünkü atom dünyası, içinde yaşadığımız dünyadan çok farklıdır ne de olsa.)</p>

  <p class="calibre15">Tuhaflıkların ucu bucağı yok gibiydi. Bilim adamları, James Trefıl’in ifadesiyle “beyin kapasitemizin anlamaya yetmeyeceği bir evren alanıyla” ilk kez karşılaşıyorlardı. Ya da Feynman’ın deyişiyle, “küçük ölçekteki şeyler asla büyük ölçektekiler gibi davranmıyordu.” Fizikçilerin daha derinlere indikçe keşfettiklerini anladıkları dünyada, elektronlar yörüngeler arasına hiç uğramaksızın bir yörüngeden diğerine atlayabildiği gibi, madde de, Massachusetts Teknoloji Enstitüsü’nden Alan Lightman’ın sözleriyle “yine ivedilikle kaybolmak kaydıyla”, yoktan var olabiliyordu.</p>

  <p class="calibre15">Kuvantumun akıl almaz özelliklerinden belki de en ilginci, Wolfgang Pauli’nin 1925’te bulguladığı Dışlama İlkesi’nden doğan şu fikirdi: İki atomaltı parçacık belli bir çift oluşturduğunda, aralarında çok uzak mesafeler bulunsa bile, biri diğerinin ne yapmakta olduğunu anbean “bilebilirdi.” Kuvantum kuramına göre, parçacıkların spin (fırıl) diye adlandırılan bir özelliği vardır. Bir parçacığın spinini belirlediğiniz an, kardeş parçacık ne kadar uzakta olursa olsun, anında ters yönde ve aynı hızla kendi ekseni etrafında dönmeye başlayacaktır.</p>

  <p class="calibre15">Bu durum, bilim yazan Lawrence Joseph’a göre, biri Ohio’ya, öbürü Fiji’ye yerleştirilmiş, birbirinin tıpatıp aynı iki bilardo topuna benzetilebilir: Toplardan birine spin verdiğiniz an, öteki de aynı anda ters yönde ve tam tamına aynı hızla kendi ekseni etrafında dönmeye başlar. işin ilginç yanı, bu fenomen 1997’de Cenevre Üniversitesi’ndeki fizikçilerin zıt yönlerde yaklaşık 11 kilometre uzaklığa fotonlar göndermeleri ve bunlardan biri üzerindeki müdahalenin diğerinde ani bir tepki doğurduğunu ortaya koymalarıyla kanıtlanmış oldu.</p>

  <p class="calibre15">Sonunda öyle bir noktaya varıldı ki, Bohr bir konferansında bunun çılgınlık olup olmadığını değil, yeterince çılgınca olup olmadığını sorgulamak gerektiği yolunda yeni bir kuram ortaya attı. Kuvantum dünyasının sezgisellikten uzak doğasını örneklemek için, Schrödinger meşhur bir düşünce deneyi önerdi: Bir kedinin, hidrosiyanür asitle dolu küçük bir şişeye iliştirilmiş tek bir radyoaktif madde atomuyla birlikte bir kutuya yerleştirildiğini farz edin. Parçacık bir saat içinde bozunursa, şişeyi kırıp parçalar ve kediyi zehirleyecek bir mekanizmayı tetikler. Bozunmazsa, kedi yaşar. Ama içeride ne olup bittiğini bilemeyeceğimiz için, bilimsel açıdan kediyi yüzde 100 canlı ve aynı zamanda yüzde 100 ölü saymaktan başka çaremiz yoktur. Bunun anlamı, Stephen Hawking’in haklı bir heyecanla gözlemlemiş olduğu gibi, kişinin “evrenin mevcut halini dahi kesinkes ölçemeden, gelecekteki olaylan doğrulukla tahmin edemeyeceği”dir!</p>

  <p class="calibre15">Bu akla zarar mefhumlar, başta Einstein olmak üzere birçok fizikçinin kuvantum kuramına ya da en azından onun bazı yönlerine antipati duymalarına sebep oldu. Einstein’ın antipatisi oldukça ironikti, çünkü ışık fotonlannın bazen parçacıklar gibi, bazen de dalgalar gibi davranabileceğini, yani yeni fizik biliminin can evini oluşturan kavramı, mucizeler yılı 1905’te büyük bir inandırıcılıkla izah eden kişi kendisi olmuştu. “Kuvantum son derece dikkate şayan bir kuramdır,” diye kibarca gözlemlemiş, ama aslında ondan hoşlanmamıştı. “Tanrı zar atmaz,” demişti.<a id="footnote12"></a><sup class="calibre21"><a href="#bookmark16">12</a></sup></p>

  <p class="calibre15">Tanrı ’nın sonsuza dek sırrına varılamayacak şeyler içeren bir evren yaratabileceği düşüncesine Einstein’ın tahammülü yoktu. Dahası, uzaktan hareket (bir parçacığın trilyonlarca kilometre uzaklıktaki bir diğer parçacığı anında etkileyebileceği) fikri, Özel Görelilik Kuramı’nın kesin ihlali anlamına geliyordu. Özel Görelilik Kuramı, ışık hızını hiçbir şeyin geride bırakamayacağına açıkça hükmetmişti, oysa şimdi fizikçiler kalkmış, atomaltı düzeyde bilginin her nasılsa ışık <span class="calibre42">hızını</span> geçebileceğinde diretiyorlardı. (Bu arada, parçacıkların bu hüneri nasıl kazandığını açıklayabilen çıkmamıştı. Bilim adamları bu sorunla başa çıkmanın çaresini, fizikçi Yakir Aharanov’a göre “düşünmekten vazgeçmekte” buldular.)</p>

  <p class="calibre15">Hepsinden önemlisi, kuvantum fiziği daha evvel var olmayan bir düzensizlik düzeyi sunmuştu. Durup dururken, evrenin davranışını açıklamak için iki ayrı yasa grubuna ihtiyaç hasıl olmuştu: çok küçüklerin dünyası için kuvantum kuramı ve onun ötesindeki evren geneli için görelilik kuramı. Görelilik kuramındaki kütleçekimi, gezegenlerin neden güneşler etrafında dolandığını ya da galaksilerin neden kümelenme eğilimi gösterdiğini açıklamakta çok başarılıydı, ama parçacık düzeyinde hiç etkili olmadığı ortadaydı. Atomları bir arada tutan şeyin ne olduğunu açıklamak için başka kuvvetlere ihtiyaç vardı ve 1930’larda bunlardan ikisi keşfedildi: güçlü nükleer kuvvet ve zayıf nükleer kuvvet. Güçlü kuvvet atomları birbirine bağlar; protonların çekirdekte bir arada kalmasını mümkün kılan da odur. Zayıf kuvvetin meşgul olduğu işler daha çeşitlidir ve çoğu, birtakım radyoaktifbozunma türlerinin hız kontrolüyle alakalıdır.</p>

  <p class="calibre15">Zayıf nükleer kuvvet, “zayıf’ sıfatını taşımasına rağmen, kütleçekiminin on milyar milyar milyar misli güçlüdür. Güçlü nükleer kuvvet daha da (hatta çok çok daha) güçlüdür. Ama bu iki kuvvet yalnızca çok küçük mesafelere tesir eder. Güçlü kuvvet, bir atomun çapının yalnızca yaklaşık yüz binde biri üzerinde etkilidir. Atom çekirdeklerinin böylesine sıkışık ve yoğun olmasının da, büyük ve kalabalık çekirdeklere sahip elementlerin genellikle kararsız olmasının da sebebi budur: Güçlü kuvvet bütün protonlara hâkim olmayı başaramaz.</p>

  <p class="calibre15">Neticede, fizik biliminde birbirinden oldukça ayrı hayatlar süren iki yasa grubu oluştu: biri çok küçüklerin dünyası için, biri de evren geneli için. Bu durum Einstein’ın da hoşuna gitmiyordu. Hayatının geri kalan kısmını, bir Büyük Birleşik Kuram yoluyla bu iki ayrı ucu birbirine bağlamanın yolunu bulmaya adadı, ama hiçbir zaman başaramadı. Bazen bir çözüm bulduğunu sandığı oldu, ama sonunda hep hüsrana uğradı. Zaman geçtikçe giderek marjinalleşti, hatta acınacak hallere düştü. Neredeyse istisnasız olarak, diye yazdı Snow, “meslektaşları onun hayatının ikinci yarısını boşa harcadığını düşündüler. Hâlâ da öyle düşünüyorlar.”</p>

  <p class="calibre15">Öte yandan başka bir yerlerde esaslı ilerlemeler kaydedilmekteydi. 1940’lı yılların ortalarına gelindiğinde, bilim adamları atomu aşırı derin bir düzeyde anladıkları bir noktaya varmışlardı. Nitekim Ağustos 1945’te Japonya’ya bir çift atom bombası atarak bunu son derece etkili biçimde gözler önüne serdiler.</p>

  <p class="calibre15">Bu noktada, atomu neredeyse fethettiklerini düşündükleri için fizikçileri mazur görmek mümkün. Gelgelelim, parçacık fiziğinde her şey çok daha karmaşık bir hal almak üzereydi. Ama bu biraz yorucu hikâyeye geçmeden evvel, açgözlülükle, aldatmacayla, hatalı bilimsel araştırmalarla, birkaç lüzumsuz ölümle ve Yerküre’nin yaşının nihai belirlenişiyle ilgili önemli ve ibret verici bir öykü üzerinde düşünerek, tarihimizin küçük bir parçasını daha hatırlamamız gerekiyor.</p>

  <p class="calibre15"><a id="bookmark3"></a><a href="#footnote1">1</a></p>

  <p class="calibre15">Entropi, spesifik olarak, bir sistem içindeki rasgelelik ya da düzensizlik ölçüsüdür. Darrell Ebbing, <span class="calibre18">General Chemistry</span> (Genel Kimya) adlı kitabında, şu son derece yararlı benzetmeyi öneriyor: Bir deste iskambil kâğıdı düşünün. Paketinden yeni çıkmış, önce suitlerine (maça, kupa, karo, sinek), sonra da astan papaza kadar rakamlarına göre sıralanmış bir deste kâğıdın düzenli halde olduğu söylenebilir. Şimdi kâğıtları karıştırarak desteyi düzensiz hale getirin. Entropi, bu halin tam olarak ne kadar düzensiz olduğunu ölçmenin ve sistem daha da karıştınldığı zaman ortaya çıkabilecek belli sonuç olasılıklarını belirlemenin bir yoludur. Elbette, herhangi bir gözleminizin saygın bir dergide yayınlanmasını arzu ediyorsanız, ısıl denge sorunları, latis uzaklıklar ve stokiyometrik ilişkiler gibi başka kavramları da anlamanız gerekir, ama genel bir fikir edinmek için bu kadarı kâfidir.</p>

  <p class="calibre15"><a id="bookmark4"></a><a href="#footnote2">2</a></p>

  <p class="calibre15">Planck hayatı boyunca şanssızlıklardan yakasını kurtaramadı. Çok sevdiği ilk kansını çok erken (1909'da) kaybetti. İki oğlundan küçük olanı Birinci Dünya Savaşı'nda şehit düştü. Ayrıca taparcasına sevdiği ikiz kızları vardı. Biri doğum yaparken öldü. Hayatta kalan diğeri, bebeğin bakımını üstlendikten sonra merhum kardeşinin kocasına âşık oldu. Evlendiler ve iki sene sonra o da doğum yaparken can verdi. 1944'te, Planck seksen beş yaşındayken, müttefik kuvvetlerce atılan bir bomba evine isabet etti ve Planck her şeyini kaybetti: notlarını, günlüklerini, koca bir ömrün bütün birikimini. Ertesi sene de, hayatta kalan oğlu, Hitler'i hedef alan bir suikast komplosuyla suçlanıp idam edildi.</p>

  <p class="calibre15"><a id="bookmark5"></a><a href="#footnote3">3</a></p>

  <p class="calibre15">baş rüzgân: seyir halindeki bir teknenin kendi hareketiyle yarattığı, hareket yönüne zıt esen rüzgâr. (ç.n.)</p>

  <p class="calibre15"><a id="bookmark6"></a><a href="#footnote4">4</a></p>

  <p class="calibre15">Einstein, “kuramsal fiziğe hizmetlerinden ötürü” gibi biraz muğlak bir ifadeyle ödüle layık bulunmuştu. Ödülü almak için on altı sene, yani 1921 ’e kadar beklemek zorunda kaldı. Neresinden bakarsanız bakın, hayli uzun bir zamandır bu, ama şu örneklerle mukayese bile edilemez: Frederick Reines nötrinoyu 1957’de keşfetti, ama otuz sekiz yıl sonraya, yani 1995’e kadar bir Nobel’le ödüllendirilmedi. Elektron mikroskobunu 1932’de keşfeden Alman Emst Ruska, Nobel Ödülü’nü olayın üstünden yanın yüzyılı aşkın zaman geçtikten sonra, 1986’da aldı. Nobel Ödülleri kişilere ölümlerinden sonra asla verilmediğine göre, ömürlülük ödül sahipleri için yaratıcılık kadar önemli bir faktör olsa gerek.</p>

  <p class="calibre15"><a id="bookmark7"></a><a href="#footnote5">5</a></p>

  <p class="calibre15">c’nin nasıl olup da ışık hızının sembolü haline geldiği esrarengiz bir konudur, ama David Bodanis’e göre bu sembol çabukluk manasındaki Latince <span class="calibre18">celeritas</span> sözcüğünden gelmiş olabilir. Einstein’ın kuramından on yıl önce derlenen <span class="calibre18">Oxford English Dictionary'nin</span> ilgili cildinde c, karbondan tutun krikete kadar pek çok şeyin sembolü olarak tanımlanır, ama ışığın ya da çabukluğun sembolü olarak hiç bahsi geçmez.</p>

  <p class="calibre15"><a id="bookmark8"></a><a href="#footnote6">6</a></p>

  <p class="calibre15">distorsiyon: bozulma, değişme, çarpılım, biçim yitimi. (ç.n.)</p>

  <p class="calibre15"><a id="bookmark9"></a><a href="#footnote7">7</a></p>

  <p class="calibre15">Adını, etkiyi 1842’de ilk kez fark eden Avusturyalı fizikçi Johann Christian Doppler’den alır. Kısaca şöyle özetlenebilir: Hareket halindeki bir nesne durağan bir nesneye yaklaştıkça, yaydığı ses dalgalan alıcı düzeneğe (mesela kulaklarınıza) dolarken bir araya toplaşır. Nitekim, hareketsiz bir nesneye doğru arkasından itilen her şeyden beklenecek bir davranıştır bu. Bu toplaşma, dinleyen tarafından, ince ve yüksek bir ses türü olarak <span class="calibre18">(yee</span> sesi) algılanır. Ses kaynağı durağan nesnenin yanından geçip uzaklaşırken, ses dalgalan yayılıp uzayarak ses perdesinde ani bir alçalmaya, dolayısıyla seste kalınlaşmaya yol açar <span class="calibre18">(yummm</span> sesi).</p>

  <p class="calibre15"><a id="bookmark12"></a><a href="#footnote8">8</a></p>

  <p class="calibre15">Laboratuvarın adı, Henry Cavendish ile aynı soydan gelir. Bu seferki, yedinci Devonshire Dükü Willianı Cavendish’ti. Viktorya dönemi İngiltere’sinin yetenekli bir matematikçisi ve çelik baronu olan Cavendish, 1870’te bir deney laboratuvarının kurulması için üniversiteye 6.300 £ bağışladı.</p>

  <p class="calibre15"><a id="bookmark13"></a><a href="#footnote9">9</a></p>

  <p class="calibre15">Geiger sonradan sadık bir Nazi de olacak, ona yardımcı olanlar dahil tüm Yahudi meslektaşlarına ihanet edecekti.</p>

  <p class="calibre15"><a id="bookmark14"></a><a href="#footnote10">10</a></p>

  <p class="calibre15">Conseil Europeen pour la Recherche Nucleaire.</p>

  <p class="calibre15"><a id="bookmark15"></a><a href="#footnote11">11</a></p>

  <p class="calibre15"><span class="calibre18">Uncertainty</span> (belirsizlik) sözcüğünün Heisenberg ilkesi için kullanımına dair küçük bir belirsizlik vardır. Michael Frayn, <span class="calibre18">Copenhagen</span> (Kopenhag) adlı oyunu için yazdığı sonsözde, Almanca’daki birkaç sözcüğün <span class="calibre18">(Unsicherheit, Unschârfe, Ungenauigkeit, Unbestimmtheit)</span> farklı çevirmenler tarafından kullanılmış olduğunu, ama bunlardan hiçbirinin İngilizce’deki <span class="calibre18">uncertainty</span> kelimesine eş tutulamayacağını söyler. Frayn <span class="calibre18">indeterminancy</span> (belirlenmezlik) sözcüğünün ilkeyi daha iyi tanımlayacağını, <span class="calibre18">indeterminability’nın</span> ise (belirlenemezlik) daha bile uygun düşeceğini ileri sürer. Heisenberg’in kendisi genellikle <span class="calibre18">Unbestimmtheit’ı</span> kullanmıştır.</p>

  <p class="calibre15"><a id="bookmark16"></a><a href="#footnote12">12</a></p>

  <p class="calibre15">Ya da en azından. söyledikleri hemen her zaman bu anlama çekilir. Aslında şöyle demiştir: “Tann'nın kartlarına gizlice göz atmak zor görünür. Ama O'nun zar attığı ve ‘telepatik’ yöntemler kullandığı düşüncesi ... bir anlığına dahi inanamayacağım bir şeydir.”</p>

  <p class="calibre15"><br class="calibre16" /></p>

  <p class="calibre15"></p>

  <p class="calibre15"><br class="calibre16" /></p>

  <p class="calibre15"><a href="#dip23" id="ack23">23</a><br class="calibre16" /></p>

  <p class="calibre15">Mösyö Dalton’la mı müşerref oluyorum? (ç.n.)</p>

  <p class="calibre15"><br class="calibre16" /></p>

  <p class="calibre15"><a href="#dip24" id="ack24">24</a><br class="calibre16" /></p>

  <p class="calibre15">Bir cismin hızının ses hızına oranı Mach sayısı diye bilinir. (ç.n.)</p>

  <p class="calibre15"><br class="calibre16" /></p>

  <p class="calibre15"></p>

  <p class="calibre15"><br class="calibre16" /></p>

  <p class="calibre15"><a href="#dip21" id="ack21">21</a><br class="calibre16" /></p>

  <p class="calibre15"><span class="calibre3">kadir: astronomide, bir yıldızın çıplak gözle görülen parlaklık derecesi. (ç.n.)</span></p>

  <p class="calibre15"><br class="calibre16" /></p>

  <p class="calibre15"><a href="#dip22" id="ack22">22</a><br class="calibre16" /></p>

  <p class="calibre15">Dilimize bulutsu olarak geçmiştir. (ç.n.)&nbsp;</p>

  <p class="calibre15"><br /></p>

  <p class="calibre15"><a href="#dip20" id="ack20">20</a><br /></p>

  <p class="calibre15">bugünkü adıyla fotometrist (ışıkölçümcü). (ç.n.)<br /></p>
</body>
</html>
