<?xml version='1.0' encoding='utf-8'?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>istanbulunyasayanefsanesi-epub-3</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:5915662e-c3d8-4847-b1b5-e3da2ec5f96b" name="Adept.expected.resource"/>
	</head>
	<body id="istanbulunyasayanefsanesi-epub" lang="tr-TR" xml:lang="tr-TR">
		<div class="Basic-Text-Frame">
			<p class="e-1-baslik">ÖNSÖZ</p>
			<p class="e-paragraf"><span class="CharOverride-9">Semavi Eyice mezuniyet tezimi inceleyip geri verdiğinde tek kırmızı yazı, Glück’ün </span><span class="italik">Das Hebdomon</span><span class="CharOverride-9"> adlı kitabıyla ilgili notun yanındaydı. “Bu kitabı nerede gördünüz?” diye soruyordu. Tabii ki görmemiştim ve gördüğümü zannedeceğine inanacak kadar saftım. Ama o, bu kitabın </span><span class="CharOverride-9">Türkiye’deki hiçbir kütüphanede bulunmadığını biliyordu. Böylece göremediğim bir yayını dipnotunda nasıl zikredeceğimi uygulamalı şekilde öğrendim… Bu sözlerin sahibi ve Eyice’nin mezuniyet tezini değerlendirdiği öğrenci Prof. Dr. Yıldız Demiriz, bugün Türkiye’nin önde gelen sanat tarihi uzmanlarından biri ve 85 yaşında… Bir akademisyen düşünün ki sadece Türkiye’deki değil, dünyanın önde gelen kütüphanelerindeki İstanbul üzerine tüm eserleri biliyor, İngilizce, Fransızca, Almanca hatta Yunanca olması fark etmez İstanbul üzerine yeni çıkan eserlerin tamamını da takip ediyor. Ve bunu 12 yaşından, 1934 yılından bu yana aralıksız yapıyor. Semavi Eyice bugün 93 yaşında ve birkaç yıl önce geçirdiği talihsiz ameliyatla görme yeteneğini yitirmiş olmasına rağmen, hâlâ İstanbul üzerine yeni çıkan yayınları takip ediyor ve yardımcıları aracılığıyla ilgisini çeken bölümleri okuyor. Bu yüzden dünya ona, “İstanbul’un yaşayan efsanesi” gözüyle bakıyor en üst düzey devlet nişanları veriyor, Amerika’dan Japonya’ya kadar, </span><span class="CharOverride-9">Bizans ve İstanbul üzerine yeni çıkan kitap ya da yazılmış makaleler ona da gönderiliyor veya merak edilen noktalar ona soruluyor ve Türkiye’de de kendi deyimiyle “Tarihi eser muamelesi” görüyor.</span></p>
			<p class="e-paragraf"><span class="CharOverride-9">93 yılında gazeteci olarak bir habere görüş sormak vesilesiyle tanıştığım Semavi Eyice ile 20 yıl sonra biyografik nehir söyleşi yapmak, benim için İstanbul üzerine ikinci bir üniversite okumak gibiydi, onur vericiydi. 2 buçuk yılda, bin saati aşkın ses kaydı, yüzlerce kitap, arşiv belgesi ve fotoğrafın ürünü olan bu kitap sürecinde bazen cumartesi sabahları 08.30’da kahvaltıda bir araya geldiğimiz Semavi Eyice ile gece 24.00’e kadar sohbet ettiğimiz ve bilgisinin yanı sıra fiziksel dayanıklılığına, hafızasına ve konuşma yeteneğine her seferinde yeniden hayran kaldığım anlar oldu. Bir İstanbul Hanımefendisi eşi Kamuran Hanım, çocukları ve torunlarıyla tanışma şansım oldu. Ayrıca Timaş Yayınları’ndan Nalan Yıldırım, Adem Koçal ve Zeynep Berktaş ile tanışma fırsatım oldu, onların yüreklendirmesi, yönlendirme ve hoşgörülerine tanık oldum. Ve ayrıca eşim Bilge Karadağ ve oğlum Hüseyinege’nin fedakârlık ve desteklerini de hep yanımda hissetim.</span></p>
			<p class="e-paragraf"><span class="CharOverride-9">Bu kitapta Semavi Eyice’yi bazen sultanların düğün şenliği düzenlediği Fenerbahçe çayırında neşeyle uçurtma uçuran çocuk, Papaz Mektebi’nde Osmanlıcayla ilkokula başlayan Cumhuriyet öğrencisi, II. Dünya Savaşı’nda İstanbul-Berlin trenindeki tek yolcu olarak bir üniversiteli, İngiliz uçaklarının bombaladığı ve sekiz kişinin öldüğü bir Alman ailenin evinde, şans eseri sağ çıkan genç bir âşık, konferans için bulunduğu Amerika’daki ünlü bir seri katilin elinden dikkatiyle kurtulan bir akademisyen, askerde bile bıyığını kesmeyen bir “alışkanlıkları olan adam”, 68 kuşağı olaylarında fakülte kapatan bir dekan vekili, </span><span class="CharOverride-9">Anadolu ve Trakya’yı karış karış gezen bir sanat tarihçisi, İstanbul’daki sayısız tarihi cami, eski ev ve meydanı yok olmaktan kurtarmış bir koruma kurulu üyesi, 12 Eylül darbesinin kudretli paşası Kenan Evren’i mahkemeye veren bir Türk Tarih Kurumu üyesi, Bizans kürsüsü kuran ve </span><span class="italik">İslam Ansiklopedisi </span><span class="CharOverride-9">için 30 yıl çalışan bir İstanbul bilgesi, İstanbul ve Bizans üzerine 30 bin nadide eseri bir araya getiren bir kitapsever, 60 yıllık bir eş, baba ve dede de bulacaksınız.</span></p>
			<p class="e-paragraf"><span class="CharOverride-9">Ama aynı zamanda Semavi Eyice’nin yaşadığı İstanbul üzerinden şehrin en yüksek yapılarının camiler ve minareler ile sahillerinin plaj olduğu, Vatan ve Millet caddeleri ile Boğaz köprülerinin, gökdelenlerin hatta pek çok ilçenin olmadığı bir şehri görecek, tarihî bir kentin 600 bin nüfustan 15 milyonluk metropole dönüşüne tanıklık edeceksiniz. Artık İstanbul’da yok olmaya yüz tutmuş sahaf kültürünü, dönemin cemiyetlerini ve katılımcılarını, İstiklal Caddesi ve lokantalarını, eski sokak satıcılarını hatta Eyice’nin konuşurken kullandığı ve gramer olarak yanlış veya tashih gerektirse dahi bizim korumaya özen gösterdiğimiz “yaptımdı” ile biten cümlelerindeki gibi eski İstanbul dilini de bulabileceksiniz.</span></p>
			<p class="e-paragraf"><span class="CharOverride-9">Kahramanlık madalyalarıyla dolu Osmanlı Askeri Ermeni Artin gibi komşuları üzerinden Türkiye’nin yakın zamana kadar süregelen toplumsal dokusunu, Rum ve Yahudi çocuklarla birlikte okuduğu ilkokul, orta ve lise yılları üzerinden bir dönemin Saint Joseph ve Galatasaray Lisesi’ni, 40’lı yıllarda Halide Edip Adıvarlı öğretmenler odasında Kemal Alemdaroğlulu rektörlük dönemine kadar İstanbul Üniversitesi tarihine, 27 Mayıs, 12 Mart ve 12 Eylül süreçlerine yani Türkiye’nin siyasal ve sosyal yakın tarihine birinci ağızdan tanıklık edebilirsiniz.</span></p>
			<p class="e-paragraf ParaOverride-6"><span class="bold">Selim Efe Erdem</span></p>
			<p class="e-perde" id="_idParaDest-1">Birinci Bölüm Eyiceler: Doğum ve Aile</p>
			<p class="e-1-baslik">LOTUS İLE BOZKURT ÇARPIŞTI!</p>
			<p class="e-soru">İsterseniz, önce “Semavi Eyice nasıl Semavi Eyice oldu?” sorusuna, onu bugüne getiren çocukluktan, aileden konuşmaya başlayarak yanıt arayalım… Kadıköy’de bir papaz mektebinde okula başlayan bir çocuğun dünya çapındaki Bizans ve İstanbul uzmanına dönüşmesine uzanan yolculuğunun kökleri, Romalı şairlerin şiirlerine konu olan bir Türk köyünde mi başlıyor?</p>
			<p class="e-paragraf"><span class="CharOverride-9">Efendim benim gerek anne, gerek baba tarafı sülalem Karadeniz kıyısındaki Amasra’dan. Burası herkesin denizci olarak yetiştiği bir yer. Hatta annemin babasının soyadı da Denizci’dir. Hacı İbrahim Kaptan derler, harika ahşap gemilere sahiplermiş ve aynı zamanda tüccarlıkları da varmış. Hacı denmesinin nedeni Yemen’e sefer yaparken hacca da gitmesidir. I. Dünya Harbi’nde gemilerine el konulmuş. Hatta Hacı Nuri Mescidi vardı, kuyusu lahittendi ama yıkıldı. O bölge, ağacı çok bol olduğu için eski zamanlardan beri bir tekne yapım merkezi olmuş. Eski yelkenli takalar vardır ya, onları yapıyorlar. Hatta meşhur Romalı şair Catillus,</span><span class="dipnotno CharOverride-11"><a href="#footnote-220-1" id="footnote-220-1-backlink">1</a></span><span class="CharOverride-9"> şiirlerinden birinde ismini vererek bu bölgedeki teknelerden bahsedi yor. Bu bölgenin ağacıyla yapılarak denize indirilmiş bir tekneyi övüyor şiirinde. Birkaç sene öncesine kadar hâlâ Çapraz Köyü’nde atölyeler vardı. Benim baba tarafından dedem Mustafa da tekne yapımcısı. Eyiceler ailesinin Amasra’da ahşap bir camisi varmış. I. Dünya Savaşı’nda içine asker yerleştirilmiş. Mescidin eşyası, halıları, duvar yazıları dedemlerin evinde bir odada toplanmış. Çocukken bu mescidi ben de kapalı halde gördüm, hatta altında bir kayıkhanesi de vardı limanda. Sonra bu “Eyiceler Mescidi” yıkıldı ve özel mülkiyete satıldı. Bugün onun yerine </span><span class="CharOverride-9">Amasra’nın ünlü lokantası Canlı Balık inşa edildi. Rahmetli dedem Mustafa Efendi, Amasralı ve Çapraz Köyü’nden bir hanım olan babaannem Hatice ile evleniyor. Orada üst üste üç tane çocukları oluyor: Babam Kamil Eyice,</span><span class="dipnotno CharOverride-11"><a href="#footnote-220-2" id="footnote-220-2-backlink">2</a></span><span class="CharOverride-9"> büyük amcam İzzet Şükrü ve Halit. Mustafa dedem akıllıca bir adammış. Şehre bakmış ve “Hanım, bu oğlanlar burada büyürse ya balıkçı olur ya kayıkçı. Giy çarşafını, oğlanları da al, İstanbul’a gidiyoruz” demiş.</span></p>
			<p class="e-soru">Hangi yıllarda İstanbul’a göç ediyorlar?</p>
			<p class="e-paragraf"><span class="CharOverride-9">Babamın ve dedemin yaşından göz kararı hesaplıyorum: 1880- 90 yılları arasında İstanbul’a geliyorlar. O zamanlar İstanbul’a göç edenler öyle gelişigüzel, şehrin istediği ilçesine yerleşemiyor. Amasra bölgesinden gelenlerin oturduğu Cibali tarafında ev tutuyorlar. Dedem Mustafa Efendi, ahşap gemi yapımcısı olduğu ve her tarafta da ahşap inşaat yapıldığı için marangoz olarak kolayca iş buluyor ve para kazanıyor. </span></p>
			<div class="_idGenObjectLayout-2">
				<div class="koseliresim _idGenPageitem-3 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-1.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice’nin dedesi Mustafa Bey ve babaannesi Hatice Hanım</span></p>
			<p class="e-soru">Üç oğlandan hangisi babanız, nasıl bir eğitim alıyor?</p>
			<p class="e-paragraf"><span class="CharOverride-9">Babamı </span><span class="CharOverride-9">Deniz Harp Okulu’na veriyorlar. Sınıfı üçüncülükle bitiriyor. Zaten âdettendir, sınıf birincisi doğrudan Deniz Kuvvetleri Komutanı’nın oğlu yapılır. Yıllar sonra tesadüfen Deniz Harp Okulu mezunları kitabını buldum. “Amasra’dan Mehmet Kamil, sınıf 3’üncüsü” yazıyordu. Kamil, asıl adı değildir. Aynı isimde öğrenciler olunca ayırt edilmesi için belirgin özelliklerine bakılarak ikinci bir isim verilmiş, Mehmet Kamil olmuş. Babam oradan deniz subayı olarak mezun oluyor. </span></p>
			<p class="e-paragraf"><span class="CharOverride-9">Mustafa dedem, ikinci oğlu, yani İzzet Şükrü amcamı, tıp fakültesine; üçüncü oğlunu da yine Deniz Kuvvetleri’ne gönderiyor. Küçük amcam Halit Eyiceoğlu, Marmaris Üs Komutanı bir albay olarak emekli oldu fakat onun oğlu, kuzenim Celal Eyiceoğlu</span><span class="dipnotno CharOverride-11"><a href="#footnote-220-3" id="footnote-220-3-backlink">3</a></span><span class="CharOverride-9"> oramiralliğe kadar yükseldi. Sonra Deniz Kuvvetleri Komutanlığı ve büyükelçilik de yaptı. Eve dönünce teklifler gelmesine rağmen politikaya girmedi. Deniz yarışlarında jüri üyeliği dışında hiç görev almamaya dikkat etti. Kuzenim kuvvet komutanı olduğu dönemde, bilhassa Hava Kuvvetleri Komutanı Muhsin Batur’un</span><span class="dipnotno CharOverride-11"><a href="#footnote-220-4" id="footnote-220-4-backlink">4</a></span><span class="CharOverride-9"> baskısına maruz kaldı ama yine de siyasete girmedi. Hatta o yüzden Muhsin Batur ona çık kızmış ve kuzenimi kastederek “O herifle beni görüştürmeyin” beyanatı vermiş. Hatırlatmak gerekirse, o zaman cumhurbaşkanı seçilemiyordu ve askerlerin karıştığı uzun mücadeleler oldu ama amcamın oğlu girmedi siyasete. Hatta bu üniversite reformunu yapan İhsan Doğramacı</span><span class="dipnotno CharOverride-11"><a href="#footnote-220-5" id="footnote-220-5-backlink">5</a></span><span class="CharOverride-9"> bile gelip gitti eve. Siyasete sokmak istiyordu ama o “Girmem” dedi. Yalnız deniz yarışlarında jüriye giriyordu. Sabahları yürüyüşe çıkardı, en son Şubat günüydü. Çarşıya gidiyordum, ağaçlı bir yolda karşı karşıya geldik. Sırtında bir montla yürüyüş yapıyordu. “Naber?” dedi, selamlaştık. 10 gün sonra dediler ki “Londra’ya gitti.” “Ne oldu?” diye sorduğumda kanser olduğunu öğrendim. İki ay orada kaldı, gelince doğru deniz hastanesine. Orada ziyaretine gittim. Baktım ki yorgan döşek yatıyor. O haliyle bile bana “Semavi, şu üniversitelilerin hali nedir?” diyordu. O sıralar kargaşa dönemiydi ya… “Ya ağabey, sen iyi ol da konuşuruz” diyordum ama ömrü vefa etmedi. Hastaneden çıkıp, evinde bir hafta yaşadı.</span></p>
			<p class="e-paragraf"><span class="CharOverride-9">Doktor olan İzzet amcamın iki çocuğu oldu: İffet ve Melahat. İffet, Dinar Kaymakamı ile evlendi. Onun üç çocuğu oldu. En büyüğü Albay Vasıf, Cumhurbaşkanlığı Muhafız Alay Komutanlığı’ndan emekli oldu. Boylu poslu, yakışıklı bir subaydı. Ortanca kızdı Nermin, talihsiz bir evlilik yaptı. Sanırım intihar ederek öldü o kızcağız ama intihar mı normal ölüm mü belli değil. En küçükleri Bülent, buradaki bir İş Bankası şube müdürlüğünden emekli oldu. Hâlâ sağdır o. İzzet amcamın ikinci çocuğu Melahat, babasına kızdı ve Atatürk’ün açtığı Ziraat Fakültesi’nin ilk öğrencilerinden biri oldu. Ölene kadar da ziraatçılık yaptı. </span></p>
			<p class="e-paragraf"><span class="CharOverride-9">Ağabeyim Suavi Eyice</span><span class="dipnotno CharOverride-11"><a href="#footnote-220-6" id="footnote-220-6-backlink">6</a></span><span class="CharOverride-9">, Almanya’da makine mühendisliği eğitimi almış, bilhassa buhar tribünleri konusunda dünyada en başta gelen uzmanlardan biriydi. Uzun süre İstinye Tersanesi Müdürlüğü ve teknik üniversitede öğretmenlik yaptı. Zonguldak Mühendislik Yüksekokulu’nun kurucusu oldu. Ailede herkes denizciydi. Ağabeyimle benim de denizle endirekt ilişkimiz vardı. Birkaç yıl öncesine kadar hep teknemle denize açılırdım. Ben de denizci olmak istedim ama babam “Ben ne hayrını gördüm ki sen de denizci olacaksın” diyerek izin vermedi. </span></p>
			<p class="e-soru">Ağabeyiniz de akademisyenmiş...</p>
			<p class="e-paragraf"><span class="CharOverride-9">Teknik Üniversite’de hocaydı ama akademik unvanı var mıydı bilemiyorum. </span></p>
			<p class="e-soru">Yıldız Teknik Üniversitesi web sitesi “Emekli Akademik Personel Bilgi Sistemi”nde 1971 yılında kendisine profesör unvanı verildiğini yazıyor...</p>
			<p class="e-paragraf"><span class="CharOverride-9">Önemsemez, anlatmazdı. </span></p>
			<p class="e-soru">Ailenizi nasıl tanımlarsınız? Muhafazakâr, liberal, cumhuriyetçi, laik...</p>
			<p class="e-paragraf"><span class="CharOverride-9">Ailem liberaldi ama dinine bağlıydı. Anne tarafından dedemin de sarığı vardı şapka inkılabına kadar, </span><span class="CharOverride-9">Hacı İbrahim Kaptan’ın.</span></p>
			<div class="_idGenObjectLayout-2">
				<div class="koseliresim _idGenPageitem-4 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-2.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice’nin Amasra’daki çocukluğu (Semavi Eyice üst heykelin solunda)</span></p>
			<p class="e-soru">Semavi isminin bir öyküsü var mı? Eyice soyadı nereden geliyor? İsminizi kim koymuş, özel bir anlamı var mı?</p>
			<p class="e-paragraf"><span class="CharOverride-9">Adımı Selimiye’den komşumuzun kızı Vahdet koymuş. Vallahi Alman kültürüyle büyümüş olan Vahdet neden bana Semavi ismini koymuş, onu bilmiyorum. Bizim binanın bitişiğinde oturuyorlardı. Biz 25 numarada, onlar 23 numaralı binanın birinci katında oturuyordu. Babaları da TCDD’de önemli bir görevdeydi. Şimdi ismini hatırlayamıyorum. Bizim Amasra’da soyadlarında “oğlu” uzantısı yoktur. Soyadları, aile isimlerinin çoğul haliyle biter. Bizimki Eyice olduğu için “Eyiceler” denir. Benim babam Kamil Eyice, dedemin ismi Mustafa, onun babasının ismiyse Eyice. Bizimkiler köy ağası ve köy ağalarının içinde en uysalı bizim dedelerden Eyice imiş. Onun isminden dolayı bize Eyiceler denmiş. Eyice dede, Mustafa dedem, babam Kamil ve ben Semavi Eyice şeklinde. 1940 yılında köyün yaşlılarından olan ve aynı zamanda Esma teyzemin evlatlığı olan Ayşe Hanım ile birlikte sülaleyi böyle belirledi Amasra’da. </span></p>
			<p class="e-paragraf"><span class="CharOverride-9">Rivayet ki dedemin babası Eyice, Sultan II. Mahmud’un reformlarına karşı çıktığı için Bolu zindanlarına atılmış ve orada ölmüş. Ailenin bir kolunun Bartın’da Çakır Beyler Sülalesi olduğu söylenir. Sülaleden de pek kimse kalmadı benden başka. Ha bir de kısa süre önce </span><span class="italik">Amasra</span><span class="CharOverride-9"> diye bir dergi gönderildi bana. Açtım baktım dergiye, “Amasra’nın yakın tarihine ışık tutuyor” başlıklı bir makaleyle Ahmet diye bir adam! “Eyice soyundanım” diyerek kendini takdim ediyor: Amiral Celal Eyiceoğlu, babamın kardeşinin oğlu…</span></p>
			<p class="e-soru">Yani sizin yerinize geçmiş…</p>
			<p class="e-paragraf"><span class="CharOverride-9">Öyle olmuş vallahi! Ama bunun olmasına imkân yok: Bu hesaba göre, bu adam benim babamın çocuklarından biri oluyor! Biz iki kardeştik, biri vefat etti, diğeri de benim. Ya bu adamla benim aynı adam olmam ya da bilmediğim bir kardeşimin olması lazım. Tuhaf bir isim, bir lakabı da var. Ahmet bilmem ne! Dergiyi çıkaran Amasra Belediyesi’ne mektup yazdım, durumu anlatan ama geri dönen olmadı.</span></p>
			<div class="_idGenObjectLayout-2">
				<div class="koseliresim _idGenPageitem-5 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-3.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice’nin babası Binbaşı Kazım Eyice, Van Gölü’nde (Ortada)</span></p>
			<p class="e-soru">Afyonkarahisar’da Eyice adında bir Türkmen köyü var, sizinle bir bağlantısı var mı?</p>
			<p class="e-paragraf"><span class="CharOverride-9">Evet, böyle bir köy var. Ben de farkındayım. Bir ara İzmir’den bir zat bana telefon etti. “Ben Milli Eğitim Bakanlığı müfettişiyim, dolaşırken bir köyde “Eyice  Baba” diye bir yatır gördüm. İnternete baktım, Eyice olarak bir siz çıkıyorsunuz. Bir ilginiz var mı?” diye sordu. “Ben böyle bir şey bilmiyorum, bizim ailemiz Amasralıdır” dedim. Biz, soy ağacımızı Sultan Mahmut döneminde yaşamış olan Eyice Dede’ye kadar biliyoruz. Ondan önceki dedelerimizi bilmiyoruz. Belki olabilir, Afyon’dan Amasra’ya mı göç etmişler, bilemiyorum. </span></p>
			<div class="_idGenObjectLayout-2">
				<div class="koseliresim _idGenPageitem-6 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-4.jpg"/>
				</div>
			</div>
			<p class="e-resimalti"><span class="CharOverride-7">Mısır Hıdivi’nin Nimetullah adlı yatı</span></p>
			<p class="e-soru">Babanız deniz subayı olarak mezun olduktan sonra, hangi görevlerde bulundu? Hangi rütbeden emekli oldu?</p>
			<p class="e-paragraf"><span class="CharOverride-9">Babam, bugün Libya olarak adlandırdığımız ve o dönemde Osmanlı toprağı olan Trablusgarp Harbi, I. Dünya Harbi ve Çanakkale Savaşı’nda deniz subayı olarak görev almış. “İstanbul’dan gemiyle Çanakkale’ye taşıdığımız askerleri iki gün sonra aynı gemiyle bacağı, ayağı kopmuş şekilde geri getiriyorduk. Bir pansuman bile yok yaralarında” diye anlatırdı. Asker taşıdıkları gemi Erdek’te iskeleye bağlıyken bir İngiliz denizaltısı tarafından torpillenerek batırılmış. Babam, o dönem kolağası denilen, bugün binbaşı ve yüzbaşı rütbesi arasında bir mevkiden emekli oldu. Eskiden yüzbaşılık çok uzun sürerdi, 10 yıl kadar. Bu yüzden kıdemli yüzbaşıya “kolağası” rütbesi verilirdi. Emekli olduktan sonra hiç akla bile gelmeyen bir yerde görev aldı. Van Gölü Tersane Müdürlüğü’nde 1925-26 yılları arasında iki sene görev yaptı. 1928-30 yılları arasındaysa Mısır Hidivi Hıdiv Abbas Hilmi Paşa’nın</span><span class="dipnotno CharOverride-11"><a href="#footnote-220-7" id="footnote-220-7-backlink">7</a></span><span class="CharOverride-9"> gemisi olan Nimettullah’ın süvariliğini yaptı. O yıllarda, Mısır Hıdivi, İngiliz’in boyunduruğu altına girmeyi kabul etmemiş, Türk tebaası, Osmanlı olarak kalmayı tercih etmişti. Nimetullah’a Türk bayrağı çekmiş, yatla Akdeniz’i, Cezayir, Libya, İtalya, Fransa kıyılarını dolaşıyor. Babam, denizin ortasında yön tayini konusunda çok başarılı olduğu için ona “Kamil Hoca” derlerdi. O döneme kadar kaptanlık, usta çırak ilişkisiyle olurdu. Ulaştırma Bakanlığı, 30’lu yıllarda kaptan olmak için okumayı zorunlu tutup Kabataş’ta lise ve yüksekokulunu açınca babam da orada öğretim üyesi olarak göreve başladı. Orada 19 sene çalışarak ikinci kez emekli oldu. Babam kariyerine böyle devam etti. Üç kitap yazdı lise için. </span></p>
			<div class="_idGenObjectLayout-2">
				<div class="koseliresim _idGenPageitem-7 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-8.jpg"/>
				</div>
			</div>
			<p class="e-resimalti"><span class="CharOverride-7">Kamil Eyice Hoca, öğrencisiyle sınavda</span></p>
			<p class="e-soru">Anne tarafınız kimlerden? Babanız Kamil Bey ve anneniz Hatice Hanım nasıl tanışmış, evlenmişler?</p>
			<p class="e-paragraf"><span class="CharOverride-9">Annemin adı Hatice ama Sabiha diye bir ismi de varmış. Çok zayıf ve naif bir kızmış. Kendisinden büyük bir ablası ile bir erkek kardeşi varmış. Ablasına “Cici Anne” derdik, onun kocası Hasan Kaptan enişteydi, bir de Rıfat dayı. Babam subay çıktıktan sonra “Memleketten evleneceğim” diyerek I. Dünya Harbi yıllarında Amasra’da dedem Hacı İbrahim Kaptan’ın küçük çocuğu Hatice Hanım’la evleniyor. Babaannem ve anneannem ile annemin adı da Hatice. İbrahim dedemler o zamanlar Unkapanı civarında yaşıyor. Babam subay çıktıktan sonra çevrede geziniyor, uygun bir ev arıyor. Kadıköy Haydarpaşa’da bir ev alıyor, Çınar Sokak’taki o ev hâlâ durur. Evin eski sahipleri sanırım Ermeni veya Rum’muş. Aslında mahallenin ismi Rasim Paşa, sokağın ismi de Rasim Paşa İskele Sokak’tı ama girişindeki çınardan dolayı Çınar Sokak olarak anılır. Hatta mektupların üzerine de böyle yazılırdı. Babam, evini ve kitaplarını çok severmiş. Çok güzel bir kitaplık oluşturmuş. Önce ikiz çocukları oluyor ama bir hafta sonra ikisini de kaybediyorlar. </span><span class="CharOverride-9">I. Dünya Harbi döneminde önce ağabeyim Suavi Eyice bu evde dünyaya geliyor, sonra Selimiye’deki evde ben dünyaya geliyorum. Çünkü 28 Temmuz 1922’de Haydarpaşa ve çevresi cayır cayır yanıyor. Yangın çayırdan çıkıyor ve bizim evi de içine alıyor. Annem o sırada bana beş aylık hamileymiş, karnına vura vura ağlamış.</span></p>
			<div class="_idGenObjectLayout-2">
				<div class="koseliresim _idGenPageitem-8 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-5.jpg"/>
				</div>
			</div>
			<p class="e-resimalti"><span class="CharOverride-7">Eyice ailesi</span></p>
			<p class="e-paragraf"><span class="CharOverride-9">Babam Kasımpaşa’dan bir bahriyeli asker getiriyor, doktor amcam da tıbbiyeden stajyer doktorlarla geliyor, acele hastaneye götürüyorlar. Yangında bizim evden dört duvar kalıyor geriye. Bizimkiler bir iki gece öyle sokakta kalınca Selimiye’deki bir veteriner akrabanın evine sığınıyorlar. Babam evin tekrar yapılması için uğraşırken İstiklâl Savaşı başlıyor. </span></p>
			<p class="e-soru">İstiklâl Savaşı yıllarında, evini yangında kaybetmiş bir subayın çocuğu olarak dünyaya geliyorsunuz…</p>
			<p class="e-paragraf"><span class="CharOverride-9">Efendim, ben o yangından dört ay sonra İstanbul’da doğdum. O karışıklıkta nüfus kâğıdım ancak 9 Aralık 1923’te çıkarılıyor. Ama gerçekte 9 Aralık 1922’dir. Tabii eski takvimle 1339 diye yazılmış. Nereden bulmuşlarsa, Saatli Maarif Takvimi’ne garip bir doğum tarihi koymuşlar. Orada 21 Kanunievvel, 1339 yazılı. Miladi Takvim’e çevrildiğinde 9 Aralık 1923 yapıyor. Ondan sonra bunları anlattım. “Şunu lütfen doğru yazın” dedim, sonraki yılın takviminde gene yanlış yazıyorlar… Tabii yangında evdeki her şey gitmiş. Hayal meyal hatırlarım Selimiye’deki o evi. Tamtakır, odalarda sadece bir karyola ve kanepe var, bomboştu. Ağabeyim “Selimiyeli” diye benimle dalga geçer, ben de kızardım. Çünkü o daha sosyetik olan Kadıköy’de doğmuş, benim kafa kâğıdımda o zaman için daha varoş olan Selimiye yazıyor. O zamanlar nüfus kâğıtlarına “kafa kâğıdı” denirdi. Kocaman kâğıtları 1933’e kadar kullandık. </span></p>
			<p class="e-soru">Babanızla ilişkileriniz nasıldı, size karşı tavrı nasıldı?</p>
			<p class="e-paragraf"><span class="CharOverride-9">Benim babam ters bir adamdı. Ooo, çok sertti. Ama babaannemin söylediğine göre ben dedeme benzermişim. Zaten beni severken “Ah, kocama benzeyen torunum” diye severdi. Tabiatım, sertliğim, tersliğim dedeme çok benzermiş. Annemden korkmazdım ama babamdan çok çekinirdi. Zaten babamdan beş kuruş para istemiş değilim. Paraya ihtiyacım olduğu zaman annemize söylerdik, o kanaldan gelirdi. Gayet büyük bir resmiyet hâkimdi eski Türk ailelerinden öyle babayla yüz göz olunmazdı. Bir düğünde yemek yeniyor, babama içki ikram ettiler. Babam içmezdi pek. Sonra şişeyi bana da uzattılar. “İçebilirsin” dedi ama “Yok baba içmem” dedim, rakıyı almadım. Babamın önünde, saygısızlık olur! Rahmetli doktor amcam “Bu çocuklar zayıf, biraz şarap içsinler” dediği için evde şaraba izni vardı ama lıkır lıkır içilmezdi. Eski devrin terbiyesi başkaydı. O bitti ve bir daha gelmez.</span></p>
			<p class="e-soru">Siz çocukken babanız İstiklâl Savaşı’nda, sonra Mısır Hıdivi’nin yanında ve arkasından Van’da. Nasıl görüşüyordunuz, iletişim kuruyordunuz? Çocukluğunuza, evinize dair neler hatırlıyorsunuz?</p>
			<p class="e-paragraf"><span class="CharOverride-9">Benim bebekliğim ve çocukluğumda babam hep denizdeydi. İki yılı aşkın süre hiç görmediğimiz oluyordu. Genelde mektuplaşıyorduk. Çocukluğumda Kadıköy modern, kozmopolit bir yerdi. Bizim sokakta hem biz hem gayrimüslim, levanten, Rum ve Ermeniler otururdu. Örneğin bizim evin karşısındaki binanın sahibi bir Rum olan Lefter, Apartman kapıcısı bir Kürt, oturanlarıysa Anna isimli güzel bir kızı da olan Yahudi bir aile ile vagon şirketi müdürü Hasan Bey’di. Hemen yanındaki binanın kapıcısıysa kızı bir Türk ile evli olan bir Ermeni’ydi, bina sakinleriyse </span><span class="CharOverride-9">Azerbaycan’dan gelmişti. Sokakta, büyük yangından kurtulmuş tarihî ahşap evler vardı. O dönem iki asırlık bir evde, yaşlı bir Rum kadın ve sakat çocuğu otururdu. Ayrıca Almanlar da otururmuş. Haydarpaşa Garı’nın inşaatı için gelen Almanların çocuklarının okuması için yapılmış güzel bir bina vardı. Harp sonrası Almanlar çekilince, orası Türk okuluna dönüştürüldü. Adı da Osmangazi İlköğretim Okulu oldu. “Gazi”, “Paşa” gibi adların kullanımı 1939’dan sonra kaldırılınca Kadıköy 11. Okulu olarak adlandırıldıysa da şimdi tekrar eski adını aldı. Üst sokaktaysa 1933’e kadar açık olan Fransız Rahibeler Mektebi vardı. Öğrenci kızlar bizim evin önünden geçerdi, bellerine farklı renklerde kuşaklar bağlarlar ve her renk bir sınıfı temsil ederdi. Sokağın bakkalı Rum, kırtasiyesi Yahudi, kunduracımızsa Ermeni idi. David isimli Yahudi kırtasiyeciden alıp yaptığımız uçurtmalarla Haydarpaşa Çayırı’na giderdik. </span></p>
			<p class="e-soru">O dönemde çocuklar nasıl oyunlar oynardı? En çok sevdiğiniz oyun, oyuncaklarınız nelerdi?</p>
			<p class="e-paragraf"><span class="CharOverride-9">Üç-dört yaşındayken en çok sevdiğim oyuncaklardan biri babamın denizcilik flaması kitabıydı. Üzerinde Türk bayrağı olan kırmızı kaplı bir kitaptı. İçinde, tüm dünya ülkelerinin bayrak ve flamaları vardı. Denizcilikte birtakım harfleri ifade eden flamalar birleştiğinde iletişim sağlanabiliyor. Babamın bu kitabına el koymuşum. “Neyede benim bayyaklı kitabım” diye evi haraca kesermişim. Tabii, bir çocuğun elindeki kitap ne olur, paramparça... Oysa babamın yangından kurtarabildiği beş on değerli eserden biriymiş o kitap ama baş oyuncağım olmuştu. Zaten, çocukken pek oyuncak görmedim. Ağlayarak sızlayarak anneme Kadıköy’de bir mağazada gördüğüm otomobili iki liraya aldırdımdı. Ama babamın maaşı da o sırada 20 bin lira. Kapıları açılabilen bir arabaydı, keşke saklasaydım, şimdi antika olurdu. Saçlarım önden kısa, yanlardan uzun. O sırada Charlie Chaplin’in </span><span class="italik">Yumurcak </span><span class="CharOverride-9">filmi vardı. </span></p>
			<p class="e-paragraf"><span class="CharOverride-9">O filmdeki saç biçimi erkek çocuklarda çok moda olmuştu.</span><span class="dipnotno CharOverride-11"><a href="#footnote-220-8" id="footnote-220-8-backlink">8</a></span><span class="CharOverride-9"> Çocukken en büyük eğlencelerimden biri uçurtmaydı. 1933 yılında bizim yokuşun adı Düz Sokak yapıldı. Neresi düz hâlâ anlayamamışımdır! Bu sokağın bir ucunda Haydarpaşa Bahçesi, diğer ucunda tarihî Ladikli Ahmet Ağa Çeşmesi, namazgâhı ve çınarı vardı. İngilizler İstanbul’u işgal ettikleri yıllarda beton döktükleri bu namazgâhta paten kaymaya başlamıştı. Çocukken bu betonun üzerinde oynardık. Haydarpaşa Bahçesi,</span><span class="dipnotno CharOverride-11"><a href="#footnote-220-9" id="footnote-220-9-backlink">9</a></span><span class="CharOverride-9"> 16’ncı yüzyıldan itibaren İstanbul’un en önemli bahçelerinden biri olmuş. Hatta II. Mahmud’un kızı Adile Sultan’ın</span><span class="dipnotno CharOverride-11"><a href="#footnote-220-10" id="footnote-220-10-backlink">10</a></span><span class="CharOverride-9"> düğünü burada yapılmış ama sonra evlerle dolmuş. Çocukken bu çayırlığa çıkar uçurtma uçururduk. Eskiyen papuçlarımızı götürdüğümüz kunduracı Artin’in dükkânı bir örtüyle ikiye ayrılmıştı. Örtünün arka tarafında karyolası, her daim rakısı ve iki madalyası vardı. Bazen onu sinirlendirince bize “Kızdırmayın beni oruçlu ağzımla” derdi. Örneğin biz Cumhuriyet çocukları olarak Abdülhamid aleyhine konuştuğumuzda bizi sustururdu. “O çok büyük adamdır, ileride anlarsınız” derdi. Çok sonra anlayabildim, Ermeni Artin’in bu madalyaları 1897 Osmanlı-Yunan Harbi’ndeki kahramanlığından dolaylı aldığını…</span></p>
			<div class="_idGenObjectLayout-2">
				<div class="koseliresim _idGenPageitem-9 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-6.jpg"/>
				</div>
			</div>
			<p class="e-resimalti"><span class="CharOverride-7">Yumurcak modası yılları</span></p>
			<p class="e-soru">Eski dönemde erkek çocuklarının günümüzde sıra dışı algılanan fotoğraflarının çekildiğini görüyoruz. Sizin de var mıydı böyle fotoğraflarınız?</p>
			<p class="e-paragraf"><span class="CharOverride-9">Yeni doğduktan sonra çıplak fotoğraflarım çekilmiş. O dönemde kız-erkek ayrımı olmaksızın muhakkak bebeklerin anadan üryan fotoğrafları çekilirdi. Ağabeyimin vardır böyle bir fotoğrafı ama benim yok. O yangın ortamında kimin aklına gelecek, evde sığıntı durumdayız zaten. Mesela bizim bir akrabamızın, Taylan’ın vardır. Akrabamız Nil’in vardır bir tane, kızlarda pek olmaz biliyorsun fakat onun bir tane çekmiş. Bu fotoğraflar nasıl kurtulmuş bilmiyorum çünkü babamın fotoğrafını da ben Amasra’dan bulup getirdimdi. Yani yok, bizim bütün fotoğraflar yanmış Haydarpaşa Yangını’nda.</span><span class="dipnotno CharOverride-11"><a href="#footnote-220-11" id="footnote-220-11-backlink">11</a></span><span class="CharOverride-9"> Sevimli bir çocukmuşum ve beni çok seven bir akrabamız vardı. Beyoğlu Ağa Camii yanındaki Sakız Ağacı Caddesi vardır ya, orada otururdu. Pembe teyze derdik ona, annemin halasının kızıydı. İki oğlu vardı: Cemil ve İhsan ağabeyler. İhsan ağabey Deniz Yolları’nda kapandı. Cemil Besen ağabey, </span><span class="CharOverride-9">Beyoğlu’nun taçsız kralı gibiydi. Sanırım babasının bölge başkomiseri olmasından kaynaklanıyor. Beyoğlu’nda yetişmiş olan Cemil ağabey, sinemalara müdür oluyordu. Eski adı Opera olan İpek Sineması’nın, sonra Artistik’in yanında yapılan yeni bir sinemanın müdürü oldu. Cemil ağabey beni çok severdi, onların elinde maceralarım var. Mesela eskiden iki aracın yan yana geçtiği Tünel’e inerdik. İlk binişimde Tünel’i o kadar sevdim ki yukarıdan aşağıya tekrar inmek istedim. Sonra aşağıdan yukarı tekrar çıktım. Öyle defalarca Tünel’de bir aşağı bir yukarı inip çıkmak istedim ama her seferinde “Tamam” diyerek kırmadı beni. Cemil ağabey, sinema kültürünü geliştirmek için Rusya’ya gidip gelirdi. Rusya’da kaldığı evin kızı olan Nadya adında bir Rus kızına âşık olmuştu. “Ben bu kızı Türkiye’ye getirip evleneceğim” dedi ama o zaman Sovyetler Birliği’nden de kimseyi kolay kolay dışarı çıkarmıyorlar. </span><span class="CharOverride-9">Ankara’ya gitti geldi, uğraştı didindi, yalvardı yakardı sonunda 1928’de Nadya yenge Türkiye’ye geldi de evlendiler. Bizim eve gelirdi, tek kelime Türkçe bilmiyor. Herkes bir şey soruyor, kız kıkır kıkır gülüyor ama cevap vereceği yok. Bu Nadya yenge, bir süre sonra, Türkiye’de yaşayan Rusların fahri konsolosu olmuştu âdeta. Hepsine yardıma koşuyordu. Meğer Müslüman olmuş ama hiçbirimize söylememiş. Cenaze töreninde öğrenebildik ancak. İki kızı oldu. Küçük kızı çok güzeldi, sonraki yıllarda aramızı yapmaya da çalıştı ama olmadı. </span></p>
			<div class="_idGenObjectLayout-2">
				<div class="koseliresim _idGenPageitem-10 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-7.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice bayramlık kıyafetleriyle birlikte ağabeyi Suavi Eyice’yle</span></p>
			<p class="e-soru">Yeni kuşaklar hep “Nerede o eski bayramlar” sözüyle büyüyor. Çocukluğunuzda sizin evde, Cumhuriyet’in ilk yıllarında bayramlar nasıl geçerdi?</p>
			<p class="e-paragraf"><span class="CharOverride-9">Eskiden bayramlarda muazzam şenlik olurdu. Babam büyük kardeş olduğu için diğer kardeşleri ve çocukları bizim Haydarpaşa’daki eve gelirdi. Selimiye Kışlası’ndan atılan top atışlarıyla heyecanlanırdık. El öperdik sırayla, bahşişleri alırdık. En büyük bahşişi de hep teyzemin oğlu Âsaf ağabey verirdi. Sonra bu bayram harçlıklarıyla, bize ağabeylik eden bir akrabayla birlikte sinemaya giderdik.</span></p>
			<p class="e-soru">Çocukken hiç yaramazlıklarınız olmadı mı?</p>
			<p class="e-paragraf"><span class="CharOverride-9">Muazzam bir yaramazlığım vardı. Bir tanesini anlatayım. Biz Kadıköy’de suyumuzu, Kayışdağı sucularından alırdık. </span><span class="CharOverride-9">Kayışdağı’nda doldurulan damacanalar kurşunla mühürlenir, sonra çift hatlı bir at arabasıyla Kadıköy’e getirilir, sokak sokak dağıtılırdı. O fıçı damacanalar, müşterilerin evlerindeki küplere boşaltılırdı. Sucular parasını hemen almaz, kapının kenarındaki köşeye tebeşirle bir çizgi çizer, aybaşında topluca alırlardı. Kadıköy Acıbadem Yokuşu’nun tepesinde boş bir arsa vardı, orada oyun oynardık. Yumurcaklık yapacağım ya, arabasını oraya bırakıp gitmiş bir sucu. Sen al o arabayı, çek yola. Nasıl çektim ben de bilemiyorum. O yokuşun başına getirdim ve oradan aşağı koyverdim. O atsız araba gümbür gümbür, deniz kıyısındaki caddeye, iki iskeleyi birleştiren caddeye kadar indi yukarıdan aşağıya. Baktım, oğlanlar uzaktan “Semavi kaç!” diye bağırarak beni uyarıyor ama kaçamadım, sucu beni yakaladı. </span></p>
			<p class="e-soru">Dövdü mü?</p>
			<p class="e-paragraf"><span class="CharOverride-9">Tabii. Kıçıma kıçıma şaplakları indirdi adam. Elinin altına kıstırdı beni. Babam da “Sen sucu arabalarına ne yapıyorsun?” diye azarladı. Babam çok sertti demiştim ya... Yine bir gün evde azmışım. Babam da emekli olmuş ve alaylı olup sertifika alacak kaptanlara evde nazari dersleri veriyor. Önünde haritalar, kafası meşgul. O zaman evin içi her zaman sıcak değil, bir tek odada soba yakılıyor ve herkes orada. Babam kızmış ve “Şimdi üzerindeki elbiseleri alır, seni çırılçıplak soyar ve dışarı atarım” dedi. Onun üzerine ben de kafamı kaldırıp “Pekâlâ üstümdekileri neden alıyorsun?” diyorum. “Onların parasını ben verdim, benim de ondan” diyor. “Pekâlâ sokağa attığın kimin?” diyorum. </span></p>
			<p class="e-soru">Ne yanıt verdi babanız?</p>
			<p class="e-paragraf"><span class="CharOverride-9">Buna ne cevap verilebilir… Diğer bir menkıbem; efendim, 1925-26 yıllarında Türkiye’de uluslararası hukuk bakımından önemli bir olay yaşandı. Eski bir Rus sahil güvenlik gemisi, topları çıkarıldıktan sonra ticari gemiye çevrilmiş. O zamanlar arka arkaya harplerden çıkmış olan Türkiye perişan, fakir. Armatörlük Rum kökenli vatandaşların elinde. İlk defa bir Türk gemi almış, ismini de Bozkurt</span><span class="dipnotno CharOverride-11"><a href="#footnote-220-12" id="footnote-220-12-backlink">12</a></span><span class="CharOverride-9"> koymuş. </span><span class="CharOverride-9">Akdeniz limanlarından aldığı öteberiyi İstanbul’da satıyor. Süvarisi de Esra teyzemin kocası Hasan Kaptan enişte. Onlar da çocukları olmadığı için beni çok severlerdi. Ona zaten ben “Cici anne” ve “Kaptan baba” derdim, onlar da “Sen bizim evladımızsın” diye severlerdi beni. Soyadı yok o zamanlar. Bizim için çırpınırdılar âdeta. Hatta Sulh adında bir posta vapurunda çalışırken beni de yanına alarak 20 günlük bir deniz yolculuğuna çıkardı Kaptan baba. İstanbul’dan Batum’a, Karadeniz’deki tüm limanlara uğrayarak gittik. Aynı şekilde de geri döndük. Henüz 1929, çocuğum daha. Gayet neşeli, alaydan yetişme ama iyi bir denizci. Bozkurt’la Ege’de seyrederken, bir Fransız gemisiyle karşılaşıyorlar. Vardiyadaki kaptan da uyumuş. Öyle tahmin ediliyor. Bizim enişte çarpışmadan önce Fransız gemisini görünce “Aaa, geliyor üzerimize” diyor ve bayılıyor. Ortasından doğru, Fransız gemisi Lotus çarpıyor buna. Gemi zaten çürük, ortasından iki ayrılıyor. Burun kısmı hemen batıyor, makina dairesinin bulunduğu arka kısım biraz daha su üstünde kalıyor. Sonra o da yavaş yavaş suya batıyor. “Kaptan baba” anlatırdı: “Gemiyle birlikte ben de suyun dibine iniyorum... Gece karanlığında denizde hiçbir şey görünmüyor. Birtakım teller etrafımı sarmış, kurtulamıyorum, nefes alamıyorum ve boyuna su yutuyorum. Bütün hayatım gözümün önünden film şeridi gibi geçiyor. Son bir kez ayak vurayım, artık kendimi bırakacağım. Kendimi bir daha geriye atıyorum, ayağım bir tahtaya çarpıyor ve su yüzüne çıkıyorum. Batan geminin kamarasının üst kısmı kopmuş, denizin üstünde sal gibi duruyor. Bir denizci de ona sarılmış, bir yandan bana yardım etmeye çalışıyor bir yandan da “Bu gâvurlar şimdi bize yardım etmez” diye ağlıyor.”</span></p>
			<p class="e-paragraf"><span class="CharOverride-9">Bozkurt batıyor ama Fransız Lotus’a bir şey olmuyor, denizdeki Türk gemicileri topluyor ve İstanbul’a dönüyor. Bozkurt’un burnundaki kamarada uyuyan personel, uykuda deniz dibine gidiyor. Olaya ilişkin Türk kaptanı da Fransız kaptanı da tutuklayıp Sultanahmet Cezaevi’ne atıyorlar. İki geminin Türk ve Fransız kaptanları cezaevinde ve o dönemde tutuklular yatacakları yer yatağını kendileri götürürdü. Zavallı Fransız kaptanın hiçbir şeyi yok. Zaten üçüncü kaptanmış ve kimsenin ilgilendiği de yok onunla. “Nerede olursa olsun denizcilerin de birbirine yardım prensibi” vardır. </span><span class="CharOverride-9">Lotus’un Fransız kaptanı için bizim evden cezaevine yatak gitti. O zaman araç falan da yok, Kadıköy’den Sultanahmet Cezaevi’ne sırtlanarak götürüldü. Gemi kazasına dair dava başlayınca, Fransızlar “Kapitülasyonlar var, bizi İstanbul’da yargılayamazsınız” diyerek itiraz ediyor ve dava Lahey Adalet Divanı’na gidiyor. Abdülhamid dönemi hukukçularından Mahmut Esad avukatlık yapıyor ve davayı Türkiye kazanıyor. Bu Türkiye’nin uluslararası alanda ilk büyük hukuk zaferi oluyor. Hatta olay İnkılap Tarihi kitaplarına bile giriyor o dönemde “Lotus ve Bozkurt davası” diye. Aynı zamanda bizim Galatasaray’ın öğretmeni olan ve zamparalığıyla ünlü bir Esad Mahmut var, kara yağız bir adam ve o da Karakurt soyadını alıyor. Bizim Mahmut Esad’a “Sizin adınız gibi bir Esad Mahmut da var” denince, “O benim tersimdir” diyor. “Tersim” ne anlama geliyor, biliyorsunuz… Neyse, bu kaza hem Türkiye’de hem de geminin süvarisi olan “Kaptan baba” nedeniyle bizim aile içinde çok konuşuldu. O günlerden birinde, ben bizim evin oturma odasıyla sofa arasındaki iki kapının tokmaklarına ipi bağlamışım, salıncak yapmışım. Tabii üzerine oturunca iki kapı hızla açılıyor ve duvara çarparak üzerlerindeki buzlu camlar şangır şungur aşağıya iniyor. Bizimkiler “Ne oldu?” diye koşunca, benim yanıtım “Lotus ile </span><span class="CharOverride-9">Bozkurt çarpıştı!” oluyor. </span></p>
			<div class="_idGenObjectLayout-2">
				<div class="koseliresim _idGenPageitem-11 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum1-9.jpg"/>
				</div>
			</div>
			<p class="e-resimalti"><span class="CharOverride-7">Lotus Gemisi</span></p>
			<p class="e-soru">Bu yanıt sizi dayaktan kurtarmış sanırım…</p>
			<p class="e-paragraf"><span class="CharOverride-9">Evet. Günlerce konuşuldu, gülündü. </span></p>
			<p class="e-soru">Çocukluğunuzdan hatırladığınız, tanık olduğunuz için sizi heyecanlandıran olaylar var mı hatıralarınızda?</p>
			<p class="e-paragraf"><span class="CharOverride-9">Atatürk, İstiklal Harbi için 1919 yılında ayrıldıktan ancak yıllar sonra İstanbul’a geri dönebilmişti.</span><span class="dipnotno CharOverride-11"><a href="#footnote-220-13" id="footnote-220-13-backlink">13</a></span><span class="CharOverride-9"> Ankara’dan trenle İstanbul’a geleceği günler önceden haber alınmış ve biz de izlemeye gitmiştik. Atatürk, trenden indikten sonra istasyona serilen kırmızı halı üzerinde yürüyerek iskeledeki vapurla Dolmabahçe Sarayı’na geçmişti. Kırmızı halıdan yürürken de halkı selamladı ve ben de çocuk olarak merakla izlemiştim o anı. Demiryolları’nda yöneticilik yapan komşumuz sayesinde, Atatürk için Almanya’dan getirilen beyaz bir özel vagonun içini de gezme imkânım olmuştu. Özel bir yatak odası, muhteşem salonuyla resmen bir daire gibiydi. Şimdi Eskişehir’deymiş galiba ama ne durumda bilmem. </span></p>
			<p class="e-perde" id="_idParaDest-2">İkinci Bölüm Papaz Okulu Yılları</p>
			<p class="e-1-baslik">EĞİTİM SİSTEMİZLE, SELAMİ HOCA’NIN TOKATIYLA TANIŞTIM</p>
			<p class="e-soru">Yaklaşık 1500 bilimsel makale, araştırma ve kitap yayınladınız. Böyle bir bilim adamı olabilmek için çok ciddi bir eğitim almış olmanız gerekir. Önce ilkokuldan başlayalım isterseniz, öğretim hayatınızın ilk durağı neresi oldu? </p>
			<p class="e-paragraf"><span class="CharOverride-9">Vallahi ben okumaya çok meraklıydım. Daha okul çağına gelmeden önce evden kaçıp, Osmangazi İlkokulu’na giderdim. Öğretmenler de beni sevdiğinden derse alırdı. Sınıflara otururdum, dersi dinlerdim. Gerçi bir şey öğrendiğim yoktu… Sonra, babam beni Kadıköy’deki Saint Louis Fransız Papaz Mektebi’ne</span><span class="dipnotno CharOverride-11"><a href="#footnote-220-14" id="footnote-220-14-backlink">14</a></span><span class="CharOverride-9"> verdi. Altı yaşında, 1927-28 yıllarında okula başladım. Mektep evimize yakındı. Haydarpaşa Köprüsü’nün tam düzlüğe indiği yerde hâlâ duran bir çeşme vardır, onun yanından yukarı doğru çıkan yokuştaydı. Bugün Yel Değirmeni Caddesi dediğimiz yerde, polis karakolun karşısındaydı ilkokul. </span></p>
			<p class="e-soru">Mescitleri olan iki dedenin torunu nasıl papaz okuluna gitti?</p>
			<p class="e-paragraf"><span class="CharOverride-9">Babaannem “O papazların okulu, o papazların okulu” diye söylenirdi hep ama babamın kararıydı. “Oğlum yabancı dil öğrensin” düşüncesindeydi. Hep “Eğer bu memlekette önemli bir yere gelmek istiyorsan en az bir yabancı dili çok iyi bileceksin” derdi. O zamanlar yabancı okullar vardı. Şimdi de var ama artık önce ilkokulu Türkçe okuyorsunuz. Ben direkt Fransızca eğitim veren Papaz Okulu’nda başladım. O zamanlar Fransızca popülerdi, İstanbul’da üç tane Fransızca eğitimi veren okul vardı. İngilizce pek kullanılmıyordu. I. Dünya Harbi nedeniyle Almanca da önem kazanmıştı. </span></p>
			<div class="_idGenObjectLayout-2">
				<div class="koseliresim _idGenPageitem-12 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum2-1.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, beş yaşında</span></p>
			<p class="e-soru">Papaz Okulu’ndaki tek Türk-Müslüman siz miydiniz?</p>
			<p class="e-paragraf"><span class="CharOverride-9">Hayır, sınıfın yarısı Türk, yarısı gayrimüslim, Ermeni, Rum, Yahudi çocuklarından oluşuyordu.</span></p>
			<p class="e-soru">O sınıfta en samimi arkadaşınız kimdi? Bugün kamuoyunun yakından tanıdığı isimler var mıydı?</p>
			<p class="e-paragraf"><span class="CharOverride-9">Birçok milletten, dinden arkadaşım vardı. En iyi arkadaşlarımdan ikisi Yahudi ailelerin çocukları Victor ve Leon Mizrahi ve Arşag isminde bir Ermeni’ydi. İstiklâl Marşı’nı besteleyen sanatkârın oğlu vardı, onunla sınıf arkadaşıydık. O da müzik tarihiyle uğraşan biriydi. O sınıftan arkadaşlığımızı devam ettirdiğimiz öğrenci olmadı, herkes eridi gitti. Papaz okulundaki o sınıftan bir arkadaş aradı yıllar sonra. “Semavi, kardeşim, geçen televizyonda gördüm seni. Yahu saçları bembeyaz olmuş dedim. Arkasından aynaya baktım, benimkiler de bembeyaz” diyerek espri yaptı. </span></p>
			<p class="e-soru">Sizinle söyleşilere başlamadan önce size dair arşiv çalışması yaparken, aynı okullardan mezun ünlü isimlerin otobiyografi veya hatıra kitaplarını da okuduk. Hıfzı Topuz<span class="dipnotno _idGenCharOverride-1"><a href="#footnote-220-15" id="footnote-220-15-backlink">15</a></span> hatıralarında, sizinle ve daha sonra Galatasaray Lisesi müdürü olan Süreyya Günay<span class="dipnotno _idGenCharOverride-1"><a href="#footnote-220-16" id="footnote-220-16-backlink">16</a></span> ile papaz okulundan sınıf arkadaşı olduğunu yazıyordu. O da Şeyh Edibali’nin torunu olarak papaz okulunda. Hatırlıyor musunuz onları?</p>
			<p class="e-paragraf"><span class="CharOverride-9">Evet, hatırlıyorum. Hatta Hıfzı Topuz papaz okulundan önce de mahalleden, Yel Değirmeni’nden arkadaşımdı. Okuldan sonra seyrek görüştük, o gazeteciliğe başladı ben sanat tarihiyle ilgilendiğim için alanlarımız farklıydı. Süreyya Güven’i hatırlayamadım ama... </span></p>
			<p class="e-soru">Papaz Okulu’nda eğitimleri kim veriyordu? Nasıl bir eğitim aldınız?</p>
			<p class="e-paragraf"><span class="CharOverride-9">Yaşlı papazlar eğitim verirdi. Eğitimleri fena değildi. Bize daha o yaşta Fransızcayı öğrettiler. Sınıf öğretmenimizin adı Irana’ydı. Kısa boylu, beyaz sakallı, yaşlı sevimli bir adamdı. Bir de uzun boylu, kırmızı yüzlü bir papaz vardı ve oranın müdürü konumundaydı. Garip halleri tuhafıma giderdi. Öyle tahmin ediyorum ki İstanbul’un işgali sonrasında gelen Fransız askerlerinin çocukları vardı sınıfta. Mesela bir Rum annenin çocuğu vardı, Birdidye Fransız isimli. Bu papazların, bu çocuklara yönelik âdeta sadistçe tutumları vardı. Bizim Türklere bunu yapmadılar ama bu çocuğa resmen işkence yaparlardı. Ellerini yukarıya kaldırmış halde sıranın üzerinde iki saat durma cezası verirlerdi mesela. Altı, yedi yaşındaki bir çocuğa verilecek bir ceza mı bu? Böyle tuhaf şeyleri vardı. Ben papaz öğretmenlerden böyle bir ceza almadım.</span></p>
			<p class="e-paragraf"><span class="CharOverride-9">Fakat nedense birinci sınıfta sivil elbiseli bir öğretmen vardı. Öyle tahmin ediyorum ki bir Katolik Rum’du. Çünkü resmimiz var, üzerinde sivil elbiseyle o sınıfta yer almıştı. Ama okul idaresini cübbeli, boynunda beyaz kolalı yakalıkları olan bir papaz tarikatı yönetiyordu. Onlarda da kıyamet gibi tarikat vardı. Cizvit</span><span class="dipnotno CharOverride-11"><a href="#footnote-220-17" id="footnote-220-17-backlink">17</a></span><span class="CharOverride-9"> mi başka bir şey mi tam hatırlamıyorum. Sonra, papazlar bizi almaya başladı. Adamların zaten Türkçesi yoktu, ikinci sınıftan itibaren tamamen papazlarla Fransızca eğitim almaya başladık. Grameri ve Fransızca konuşmayı öğretiyorlardı. Onların farklı terbiye yöntemleri vardı. Sınıfta oturuyorsun. “Connectez mains”</span><span class="dipnotno CharOverride-11"><a href="#footnote-220-18" id="footnote-220-18-backlink">18</a></span><span class="CharOverride-9"> diyor, herkes böyle duracak.</span></p>
			<div class="_idGenObjectLayout-2">
				<div class="koseliresim _idGenPageitem-13 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum2-2.jpg"/>
				</div>
			</div>
			<p class="e-resimalti"><span class="CharOverride-7">Eller göğüste bağlı “connectez mains”</span></p>
			<p class="e-paragraf"><span class="CharOverride-9">Bazen çocuklar sokakta duvarlara tebeşirle bir şeyler yazıyorlardı. Bunu önlemek için sınıfta teftiş yapıyorlar, kimin cebinden tebeşir çıkarsa cezalandırılıyor. Ama cebinden tebeşir çıkan o çocuk muhakkak yazıyor demek değil ki!</span></p>
			<p class="e-soru">Sizin cebinizden neler çıkıyordu?</p>
			<p class="e-paragraf"><span class="CharOverride-9">Neler çıkmıyordu ki? Annem arada bir beni önüne oturtur, ceplerimi boşaltırdı. Envai türlü şeyler çıkardı. Ama ben duvarlara yazı yazmadım hiçbir zaman. </span></p>
			<p class="e-soru">Ceza aldığınız oldu mu peki?</p>
			<p class="e-paragraf"><span class="CharOverride-9">Aldığımız oldu herhalde. Öyle süklüm püklüm bir oğlan da değilim, epey yaramazmışım. </span></p>
			<p class="e-soru">Papaz okulunda günler nasıl geçerdi?</p>
			<p class="e-paragraf"><span class="CharOverride-9">Okulun küçük bir bahçesi vardı, arkada da okula girişi sağlayan bir demir kapısı. Biz sabahleyin o kapıda bekler, açılınca da sınıflara dağılırdık. Okulun önünde seyyar satıcılar vardı. Örneğin bir fıstıkçı ve Kadıköy’ün meşhur macuncusu Halil Ağa</span><span class="dipnotno CharOverride-11"><a href="#footnote-220-19" id="footnote-220-19-backlink">19</a></span><span class="CharOverride-9"> vardı. Muazzam tablasıyla gelir, rengârenk macunlarından sizin seçtiğinizi spatulasıyla alır, eski tahta ambalaj kutularından yaptığı güzel çubuklarla size verirdi. Fakat bizim evde benim macun yemem şiddetle yasaklanmıştı. “Pis, mikrop var” diye yasaktı. Bu içimde kaldı. O macunlardan bir defa bile tadamadım. Profesör olduktan sonra bir gün Alemdağ’a pikniğe gittik arkadaşlar ve hanımlarla. Baktım bir macuncu. Halit Ağa’nınki gibi 30 değil sadece dört çeşit ama dedim “Alıp yiyeceğim vallahi!” Belki 60 sene sonra yiyebildim macunu. </span></p>
			<p class="e-soru">Yedikten sonra ne hissettiniz? Birden o papaz okulunun önündeki gibi küçük bir çocuğa mı döndünüz?</p>
			<p class="e-paragraf"><span class="CharOverride-9">Çocuklukta içime hicran olmuştu. Papazlar, çocukların bu macuncudan dahi alışveriş etmemesi için ne yapmışlardı biliyor musun? Bir tane küçük satış yerleri vardı okulun altında. Macun yemek bile yasaktı. Her şey Fransa’dan geliyordu. Düşünün, çocuklar dışarıdan şekerleme almasın diye Fransa’dan özel ağızda eriyen şeker gelirdi, okul kantininden onu satın alırdık. Halbuki okulun kapısında güllü, menekşeli çeşit çeşit macun satılırdı. Çocukluğum boyunca bir kez bile yiyemedim, o zevklerden mahrum kaldım. Macuncu Halil Usta’nın okul önünde spatulasını şakırdatmasını ve çocukların ondan macun almasını hiç unutamam. Müfid Ekdal</span><span class="dipnotno CharOverride-11"><a href="#footnote-220-20" id="footnote-220-20-backlink">20</a></span><span class="CharOverride-9"> yıllar sonra bana Halil Usta’dan bahsetti. “Hasta halde geldi. Amip dizanteriydi. Öldü.” dedi. İstanbul’un tarihe karışan bir kültürüdür sokak macuncuları. </span></p>
			<p class="e-soru">Tarihe karışan sokak kültürleri arasında başka neleri anlatabilirsiniz sizin çocukluğunuzdan…</p>
			<p class="e-paragraf"><span class="CharOverride-9">Dondurma bile satılırdı sokakta seyyar satıcılar tarafından. Mesela yaşlıca bir Arnavut vardı. Belinde peştemal, sırtında bir sopa. Sopanın bir ucunda dondurma ötekinde çanaklar olurdu. Dondurma erimesin diye kabın çevresi kalın havlularla sarılırdı. Sonra 30’lu yıllardan itibaren çanak yerine kâğıt helva arasında verilmeye başlandı dondurma. Leblebiciler vardı sonra. Bunlar mahalledeki çocuklardan aldıkları hurdalar karşılığında da leblebi verirdi daha çok. Bir cam kutunun içinde leblebi tozu ya da leblebi şekerli baklavalar da taşırlardı. Ama bizim Anadolu leblebicileri, </span><span class="CharOverride-9">Sakız Adası Rumlarının beyaz leblebiden yaptığı kum leblebisinin tadını bir türlü yakalayamazlardı. Onlar daha çok sarı leblebinin tuzlu veya şekerlisini iyi yapardı. Bugün sadece bağırsaktan yapılan kokoreç, bizim çocukluğumuzda Rum kokoreççiler tarafından bağırsağın yanı sıra diğer sakatatlardan da yapılırdı. Seyyar yoğurtçu, sütçü, bozacılar, hatta tahin pekmezci, helvacı, mısırcılar vardı. “Bozaaaa”, “Kebap Mısıır” diye seslenirlerdi. Bunları pek göremiyoruz artık, yok oldular ama çocukluğumuzda gördüğümüz kestaneci, simitçiler hâlâ yaşıyor. </span></p>
			<p class="e-soru">Papaz okulunda başlamış ama Kadıköy Gaziosmanpaşa’da bitirmişsiniz ilkokulu. Neden okul değiştirdiniz?</p>
			<p class="e-paragraf"><span class="CharOverride-9">Ben üçüncü sınıfı bitirirken, birtakım dedikodular dolaşmaya başladı. “Yabancı okullarda Hristiyanlık aşılanıyor” diye bir rivayet çıkınca Cumhuriyet Hükümeti bu yabancı okulları kapatmaya başladı. Bizim okulumuzun da kapatılma tehlikesi vardı. Dördüncü sınıftan itibaren Moda’daki Saint Joseph Fransız Mektebi’ne devam ettim ve nitekim 1932’de bu yabancı okullar kapatıldı.</span></p>
			<p class="e-soru">Yapılıyor muydu peki? Papaz okulunda eğitim almış bir öğrenci olarak direkt veya endirekt böyle bir yönlendirme hatırlıyor musunuz?</p>
			<p class="e-paragraf"><span class="CharOverride-9">Vallahi ben şahsen görmedim. Fakat bazı çocuklar kiliseye götürülmüş. Şöyle şeyler olabiliyordu; hepimize para veriliyordu sinemaya gitmemiz için. Filmin konusuysa Hz. İsa’nın hayatı oluyordu. Propaganda sayılacaksa böyle şeyler vardı. Hristiyan çocuklarını alıp papazlar Yel Değirmeni’ndeki Katolik Kilisesi’ne götürüyordu ama Müslüman talebelere böyle bir zorunluluk koşulduğunu görmedim. Müslüman çocuklarda özendirme olabiliyordu. Gidenlere hediye veriliyordu çünkü. Kilise sokağımızın ucundaydı, hiçbir zaman çağırmadılar, ben de gitmedim. Sınıftan gideni de duymadım, “Gitmek istiyorum” diyene rastlamadım. Ama İzmir’de bir Amerikan Kız Koleji varmış, kızları kiliseye resmen götürdüklerine dair bir söylenti duyduk. Sonra Robert Kolej öğrencisi bir Türk Müslüman çocuk, çantasını sinemada unutmuş. Çanta birinin eline geçmiş, içine baktığında ders kitaplarının yanı sıra lüks bir İncil varmış. İncil’in birinci sayfasındaki etikette de sahibinin adı yazıyor. Adı Sedat, bir Türk-Müslüman çocuk. Cazip olması için renkli resim ve süslemeler içeren bir İncil. Sinemacı benim akrabam Cemil ağabey olduğu için bu İncil benim elime geçti sonra. Kütüphaneme koydum, bakabilirsiniz.</span></p>
			<p class="e-soru">Sedat, sadece okumak için mi almış yoksa misyonerlik faaliyetleriyle Hristiyanlaşmış mı?</p>
			<p class="e-paragraf"><span class="CharOverride-9">Vallahi bilmiyorum! İncil almış, sahibi olmuş ve baş sayfasına da ismini yazmış.</span></p>
			<p class="e-soru">Bu olaydan sonra mı yabancı okullarını kapatmaya başladılar?</p>
			<p class="e-paragraf"><span class="CharOverride-9">Bu olay, benzeri olay ve dedikodular üzerine yavaş yavaş bu okulları kapatmaya başladılar. Bu okulların öğretmenleri, rahip ve rahibeler özel kıyafetleriyle sokakta gezerdi. Yahudi din adamları ve bizim imamlar da kendi kıyafetleriyle gezerdi. Bizim okulda da öğrencilere yönelik kıyafetler vardı. Ama bizi, onları giyinmeye zorlamıyorlardı. </span></p>
			<p class="e-soru">Nasıl kıyafetler? Siz hiç giyindiniz mi o üniformalardan?</p>
			<p class="e-paragraf"><span class="CharOverride-9">Ben hiçbir zaman giyinmedim o elbiseyi. Hep normal kıyafetle gittim. Deniz subayları gibi bronz düğmeli lacivert ceket, kısa pantolon ve bir kasket. Saint Joseph’in bir de defne dalı gibi kokartı vardı, SJ yazardı. Hepimiz giydik o kasketi, ama hiçbir zaman mecbur etmediler. </span></p>
			<p class="e-soru">Papazlar da bizim bazı Kur’ân kursu hocaları gibi öğrenci dövüyor muydu? Çok dayak var mıydı?</p>
			<p class="e-paragraf"><span class="CharOverride-9">Vallahi ben bu dayağı yedim. Hatta acı bir hatıram vardır. Okulun eğitim dili Fransızca idi ama Türkçe dersi vardı. Kaydolduğum ilk sene, Türkçe öğretmeni olarak Selami adında çok zayıf, kadit gibi bir öğretmen geldi. O sıralar, henüz eski yazı dönemiydi. Tahtaya bir şeyler yazdı, yazdı, “Bu şu harftir, bununla birleşir, şu kelime olur…” Tabii ben de altı yaşımdayım, ağzım açık hayretle dinliyorum. Bir şey öğrendiğimiz yok, adamın doğru dürüst öğretmenliği de yok. Bir şeyler daha yazdı. Ben en ön sırada oturuyordum. “Gel buraya” dedi. Sordu “Bu nedir?” diye, “Neydi o?” dedim. Suratıma bir tokat çaktı ve ben, o tokadın hızıyla kürsünün sekisine yapıştım. Yani benim eğitim sistemimizle tanışmam da böyle olmuştur. Düşünün ki ben de bundan sonra öğretici oldum. 42 sene İstanbul Üniversitesi’nde fiilen hocalığım var. O eski harfi okuyamadım diye... Fakat fazla sürmedi. Biliyorsunuz sonra Harf İnkılâbı oldu. Gazeteler önce eski ve yeni halde çift başlıkla çıkmaya başladı. Başlıklar Latince, yazılar eski harfle 2-3 ay sonra da bir baktık gazeteler tamamen yeni harfe döndü. Şaşılacak bir hızla yeni harflere geçildi. Benimle birlikte annem de okula başladı yeni yazıyı öğrenmek için.</span></p>
			<div class="_idGenObjectLayout-2">
				<div class="koseliresim _idGenPageitem-14 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum2-3.jpg"/>
				</div>
			</div>
			<p class="e-resimalti"><span class="CharOverride-7">Saint Joseph yılları (Semavi Eyice oturanlardan sağdan ikinci)</span></p>
			<p class="e-soru">Siz de anneniz de aynı anda ilkokula gidiyordunuz...</p>
			<p class="e-paragraf"><span class="CharOverride-9">Evet ama ben Fransız mektebine gidiyordum. İlkokuldakiler yaşlı-başlı papazlardı ve öğrencilere karşı fena değildiler. Ama 1931 yılında İstanbul Özel Saint Joseph Fransız Lisesi’nin orta bölümüne başladım. Orada çok genç, 20-22 yaşlarında papazlar vardı. Onlardan bayağı dayak yedim. İnanılmaz bir şeydi, acımazlardı. Türklere karşı da biraz daha sert davranıyorlardı.</span></p>
			<p class="e-soru">Genç papazlar neden böyle bir sertlik içindeydi?</p>
			<p class="e-paragraf"><span class="CharOverride-9">Türkiye’de 1919’dan sonra hepsi birkaç yıl kral gibi yaşamıştı. Ama 1923’e doğru, </span><span class="CharOverride-9">Cumhuriyet’in ilanının ardından yaşananlar ağırlarına gitmeye başlamış gibiydi. </span></p>
			<p class="e-soru">Saint Joseph’te nasıl bir eğitim vardı? Sınıf arkadaşlarınız arasında kimler vardı?</p>
			<p class="e-paragraf"><span class="CharOverride-9">Yahudi, Rum, Türk hatta İranlı, Azeri öğrenciler vardı. </span></p>
			<p class="e-paragraf"><span class="CharOverride-9">Onlardan biri Abbas diye şöyle kalın, hantal bir arkadaştı. Mimar Abdurrahman Hancı vardı. Victor adında Yahudi çocuğuyla iyi arkadaştık. Esmer, kara bir oğlandı. Gene Yahudilerden Leon Mizrahi vardı. Onlarla epey karşılaştığımız oldu ama artık ne olduklarını bilmiyorum. Bir de İli ya da İlya diye bir Yahudi oğlan daha vardı. Ağabeyim de zaten orada okuyordu, üst sınıftaydı. Ne it canlısıymışız! Düşünün ki Haydarpaşa’daki evimizden sabah altı buçukta çıkar Moda’ya giderdik. O zaman vasıta yok, yürüyerek giderdik. Saat sekizde ders başlıyor, öğle tatilinde yine yürüyerek eve gelip yemek yiyor ve okula dönüyorduk. Biz yatılı öğrenci olmadığımız için yemekhaneye giremezdik. Ama bir sepetin içine küçük ekmekçikler koyarlardı ve herkesin oradan birer tane ekmek alma hakkı vardı. Küçük, şu kadarcık francala ekmekler… Parayla aldığımız çikolatayı da o ekmeğe sürerdik. Akşam beşte çıkıyor, aynı yolu yine yürüyerek eve dönüyorduk. O zaman her yer açık olduğu için kar yağdığında yolda bir metre yükselirdi. Kara bata çıka okula gider gelirdik, dayanılır şey değildi. </span></p>
			<p class="e-soru">Peki dinî eğitimler nasıl alınıyordu?</p>
			<p class="e-paragraf"><span class="CharOverride-9">Vallahi bizde öyle bir şey yoktu. Din dersi alınmıyordu. Yalnızca Matematik, Fransızca, Türkçe hocaları vardı, o kadar! Öyle dinle ilgili en ufak bir konuşma olmadı. </span></p>
			<p class="e-soru">Siz dinî eğitiminizi nasıl aldınız?</p>
			<p class="e-paragraf"><span class="CharOverride-9">Aileden ne öğrendimse oydu. Ailede ne öğretilmişti; annem-babam oruç tutar, babam bayram namazlarına giderdi. Büyükannem artık yürüyemezken bile oturduğu yerde namaz kılardı. Bir sediri vardı, yastık koyar, o vaziyette namaz kılardı. Ailemiz Müslüman idi ama yobaz değildi.</span></p>
			<p class="e-soru">Büyükannenizin manevi bir yola intisabı var mıydı?</p>
			<p class="e-paragraf"><span class="CharOverride-9">Yok. Zaten bizim Amasra’nın enteresan taraflarından biri odur. Anadolu’nun her kasabasında bir tekke kalıntısı vardır. Burası velisi falan olmayan, acayip bir Türk-Müslüman kasabası. Fatih burayı fethettikten sonra, İç Anadolu’daki Türkleri getirmiş ve iskân etmiş. Buradaki Hristiyanlar ise alınıp İstanbul’a taşınmış. Hiç Hristiyan kalmamış. Bir şey daha söyleyeyim; Ankara Dil Tarih Coğrafya Fakültesi’nde bir Türk dili uzmanı profesör hanım Zeynep Korkmaz</span><span class="dipnotno CharOverride-11"><a href="#footnote-220-21" id="footnote-220-21-backlink">21</a></span><span class="CharOverride-9"> Amasra’ya bir yaz tatiline tatil geçirmek üzere gitmiş. “Bir faaliyetim olsun” diye de halkın Türkçesini incelemiş. Makalesinde bölge dilinin İstanbul veya Anadolu Türkçesi’nden farklı, Kıpçak lehçesinden olduğunu anlatıyor. Arkası dağlarla kaplı, önü deniz. Dışarıya kapalı, denizcilikle geçinen bir bölge. </span></p>
			<p class="e-soru">Peki Saint Joseph’ten neden ayrıldınız?</p>
			<p class="e-paragraf"><span class="CharOverride-9">Babam “Bu okulların ne olacağı belli değil. Kapatılır da ortada kalırsınız, sizi bir Türk okuluna kaydıralım” dedi. Önce ağabeyimi Galatasaray’a aldılar, sonra da ben geçtim. Beşinci sınıfı Osmangazi’de bitirdikten sonra 1933’te altıncı sınıfa Galatasaray Lisesi’nde devam ettim. Böylece Fransız Okulu’ndan değil de Türk okulundan gelen öğrenci statüsünde olmuştum ama tabii iyi Fransızca bildiğimden Galatasaray’da zorluk çekmedim.</span></p>
			<p class="e-soru">Fransız papaz okulu Saint Louis ve Saint Joseph’te okumak, sizi hayatınızı nasıl etkiledi?</p>
			<p class="e-paragraf"><span class="CharOverride-9">Disipline alıştırdı. Sıkı bir disiplin vardı, onu gördük. Hocalığım boyunca, hatta hayatım boyunca da bu disiplini yürüttüm.</span></p>
			<p class="e-perde" id="_idParaDest-3">Üçüncü Bölüm Galatasaray Lisesi Yılları</p>
			<p class="e-1-baslik">BAK UKALAYA, FUZULİ İÇİN NE YAZMIŞ?</p>
			<p class="e-soru">Hangi yıllarda Galatasaray Lisesi’nde okudunuz? Papaz mektebi ve Saint Joseph sonrası Galatasaray Lisesi’ne başlamak, Fransız okullarından Türk okuluna geçmek bir kültür şoku yarattı mı?</p>
			<p class="e-paragraf"><span class="CharOverride-9">1943 yılında mezun oldum. Galatasaray’ın yatılı olmasına alışamadım. Baktım kışla gibi. Tam o sırada gündüzlü öğrenci de kabul etmeye başladılar, hemen yatılı olmaktan çıktım. Kadıköy’den vapurla gidip gelmeye başladım okula. Fransız mekteplerinde okumuştum ve Galatasaray zaten Fransızca eğitim veren, hocaları ağırlıkla Fransız olan bir okuldu. </span></p>
			<p class="e-soru">Nasıl bir hava vardı o dönemde Türkiye’de, Galatasaray’da?</p>
			<p class="e-paragraf"><span class="CharOverride-9">Şimdi efendim çocukken, ben savaşların hemen arkasından dünyaya gelmişim. Bilhassa İstiklâl Savaşı’nın, Türk-Yunan Savaşı’nın ardından… İzmir’e çıktıkları tarihten 1923’e kadar bize kök söktürdü Yunanlı kardeş ve dostlarımız. O dönemde herkes gibi bende de dehşetli bir milliyetçilik vardı. Daha minicikken, üç yaşındayken bile müthiş milliyetçiyim. O kadar ki bir gün çarşıya gittik, bana takım elbise alınacak. Tutturdum “Takım kırmızı olacak ve içinde beyaz çizgiler barındıracak” diye. Öylesi bulundu. Cebinin kenarında birer beyaz çizgisi var. Yani Türk bayrağı gibi olacaktı, bu kadar milliyetçiydim. Değişmiş de değilim, onu da söyleyeyim. </span><span class="CharOverride-9">Cumhuriyet Bayramı’nda tam bir alay tüm vasıtaları, tankıyla, topuyla Beyazıt’tan yola çıkıp Galata Köprüsü’nden geçer ve Taksim Âbidesi’ne gelirdi. Bu birkaç saat sürerdi tabii… Bütün İstanbul halkı da bu geçiş törenini seyretmeye çıkardı. Muazzam bir hadise olurdu. Ve yalnız orduyla da bitmiyordu iş. Bütün dernekler, esnaf dernekleri, hatta yaptıkları sanatını göstererek geçit törenine katılıyordu. </span></p>
			<p class="e-soru">Bu gönüllü olarak yapılan bir yürüyüş, kutlama mıydı?</p>
			<p class="e-paragraf"><span class="CharOverride-9">Valla bilmiyorum işte... Yabancı kuvvetler İstanbul’u işgal ettiğinde İstiklâl Caddesi’nde yukarıdan aşağıya İtalyan, İngiliz, Fransız ve Yunan bayraklarıyla donanmış. Buna bir nevi tepki olarak Cumhuriyet Bayramı’nda her pencere bayrakla dolardı. O zamana kadar Türk bayrağını gelişigüzel yapıyorlardı. Ay biraz yayvan olur, yıldızı biraz tuhaf olurdu. Sonra bir bayrak nizamnamesi çıktı. Ölçüsü şu olan, ay şöyle, yıldız böyle olacak dendi. Bu 1933’te çıktı.</span><span class="dipnotno CharOverride-11"><a href="#footnote-220-22" id="footnote-220-22-backlink">22</a></span><span class="CharOverride-9"> Bunun üzerine, hepimize birer tane küçük bayrak diktirdiler. Bizim diktiğimiz bu bayraklarla okul donanmıştı. Sonra da o bayraklar okulda kaldı. Ayrıca her evde bayrak vardı. Şimdi bakıyorum, hiç kimsenin bayrak falan astığı yok 23 Nisan’da, Cumhuriyet Bayramı’nda… Bizde o zamandan kalmadır, hiç bayram atlanmaz. Bir forması vardır, o formadan bayrak çıkarılır ve güzelce asılır. Bizim kocaman bir bayrağımız vardı, Haydarpaşa’daki evden karşıdaki eve ip çeker, sokağın üzerine koca bir bayrak indirirdik. O bayrak yündü. Yağmurda kalmış, kırmızısı beyazına karıştı. Artık kullanılamayınca başka bayraklar alındı. Yani evde bayrak asılırdı her bayramda, muhakkak. Şimdi bakıyorum hiçbir faaliyet yok!</span></p>
			<div class="_idGenObjectLayout-2">
				<div class="koseliresim _idGenPageitem-15 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum3-1-kotu.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice Galatasaray Lisesi öğrencisiyken 20 günlük askerî kampta (Semavi Eyice üstteki fotoğrafta ayakta sağ başta, alttaki fotoğrafta yerde sağda)</span></p>
			<div class="_idGenObjectLayout-2">
				<div class="koseliresim _idGenPageitem-16 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum3-2-kotu.png"/>
				</div>
			</div>
			<p class="e-soru">Siz bunu neye bağlıyorsunuz?</p>
			<p class="e-paragraf"><span class="CharOverride-9">İşte yetiştirme tarzımız. Ruhen içimizde bir milliyetçilik var. Onun üzerine </span><span class="CharOverride-9">Avrupa kültürü almışım, tamamen yabancılar arasında yetişmişim ama milliyetçiliğime zerre kadar halel gelmiş değil.</span></p>
			<p class="e-soru">Bu milliyetçilik okuldan mı, aileden mi geliyordu efendim?</p>
			<p class="e-paragraf"><span class="CharOverride-9">Aileden de geliyor tabii.</span></p>
			<p class="e-soru">Galatasaray’da nasıl bir eğitim vardı? </p>
			<p class="e-paragraf"><span class="CharOverride-9">Türk hocalar olsa da dersler Fransızca verilirdi. İki dünya harbi arasındaki dönemin koşullarından sanırım. Öğrenciler 20 günlük askerî kamplara alınırdı o dönemde. </span></p>
			<p class="e-paragraf"><span class="CharOverride-9">Askerlik dersimize altıncı sınıflarda Zihni, lisedeyse İstiklâl Savaşı gazisi olan Fehmi Sökmen adında bir yüzbaşı gelirdi. Herkes ona “Laz Fehmi” derdi, çok ters ama zehir gibi bir asker. Aslında Harp Okulu’nda ders veriyormuş ama disiplinsizliğe bozulunca bizim okula gelmiş. Harp içinde askerlere kamuflaj, üniforma verilemezken bizim Galatasaray Lisesi öğrencilerinin hepsine askerî elbise giydirdi. “Hepinizin iyi kötü parası var, birer askerî üniforma diktirin” dedi. Hatta gerçek tüfekler de getirdi ve bizi atış talimine götürdü. Askerî depolardan çıkarttırdığı çakar almaz tüfekler bunlar. Üzerlerine baktık, Rus-Japon muharebesine girmiş silahlar, Japon ve Rus damgaları var.</span><span class="dipnotno CharOverride-11"><a href="#footnote-220-23" id="footnote-220-23-backlink">23</a></span><span class="CharOverride-9"> Gümüş kabzalı bir tanesinin üzerinde o dönemki sahibinin alametleri kazınmıştı. Askerî kıyafetleri giydirir, temizlettiği bu silahları boynumuza astırır, Galatasaray’dan yürütürdü askerî nizamla rap rap rap… </span></p>
			<p class="e-soru">İstikamet?</p>
			<p class="e-paragraf"><span class="CharOverride-9">Konsoloslukların önü… Galatasaray’dan çıkıp İstiklâl’de uygun adım yürüyerek Taksim ve </span><span class="CharOverride-9">Harbiye’ye giderdik. Oradan dönüp Okmeydanı’na… O zaman oralar bomboş. Silahla atış da yaptırıyordu. Kâğıthane’de boş bir araziye götürüyordu. Hatta atışa gittiğimiz günlerin birinde, Sadabat Sarayı’nı</span><span class="dipnotno CharOverride-11"><a href="#footnote-220-24" id="footnote-220-24-backlink">24</a></span><span class="CharOverride-9"> tetkik etme imkânı buldum. “Yüzbaşım, ben şu sarayı merak ettim, müsaade edin içine bir gireyim” dedim. O zaman Çağlayan Kasrı henüz duruyordu. Kapılarını bağladıkları ipi çakıyla kestim, girip odalarını gezdim. </span></p>
			<p class="e-soru">Galatasaray Lisesi’nin öğretmenleri hep seçkin insanlar olmuştur. Hocalarınız arasında başka kimler vardı?</p>
			<p class="e-paragraf"><span class="CharOverride-9">Edebiyat hocalarımız arasında Fuat Köprülü’nün öğrencisi Muvaffak Benderli</span><span class="dipnotno CharOverride-11"><a href="#footnote-220-25" id="footnote-220-25-backlink">25</a></span><span class="CharOverride-9"> ya da önemli edebî eserler vermiş İsmail Habib Sevük</span><span class="dipnotno CharOverride-11"><a href="#footnote-220-26" id="footnote-220-26-backlink">26</a></span><span class="CharOverride-9"> ve iyi bir hoca olan Refet Avni</span><span class="dipnotno CharOverride-11"><a href="#footnote-220-27" id="footnote-220-27-backlink">27</a></span><span class="CharOverride-9"> gibi isimler vardı. İsmail Habib’in önemli eserleri vardı ama bir hocaya yakışmayacak küfürlü konuşmaları ve davranışları vardı. Atatürk’ün yanında ünlenmiş, sonra bir ara gözden düşmüş. </span><span class="italik">Tuna’dan Batı’ya</span><span class="CharOverride-9">, </span><span class="italik">Atatürk’ten Hatıralar</span><span class="CharOverride-9"> gibi ünlü kitapları vardı fakat hocalığı sıfırdı. İyi bir hoca olan Refet Avni’yle ise öğrenciler “Afet-i Revani” diye dalga geçerdi. Sonra ünlü coğrafyacı Faik Sabri Duran</span><span class="dipnotno CharOverride-11"><a href="#footnote-220-28" id="footnote-220-28-backlink">28</a></span><span class="CharOverride-9"> vardı. Çok bilgili bir adamdı ama ders anlatamazdı. Devamlı kendine hava verirdi, fıs fıs fıs... Millet oturur, ders saati dolar ve o da giderdi. Halbuki boy boy kitapları vardır. Hatta halkın kültür seviyesini artırmak, ilgisini çekmek için</span><span class="italik"> Yeryüzü</span><span class="CharOverride-9">, </span><span class="italik">Gökyüzü</span><span class="CharOverride-9">, </span><span class="italik">Hayvanlar Âlemi</span><span class="CharOverride-9"> diye basit olmakla birlikte orta halli bir okuyucuyu yormadan ilmî bilgiler veren kitapları vardı. </span></p>
			<p class="e-paragraf"><span class="CharOverride-9">Tarih hocamız Raşid Erer,</span><span class="dipnotno CharOverride-11"><a href="#footnote-220-29" id="footnote-220-29-backlink">29</a></span><span class="CharOverride-9"> Meşrutiyet Devri maliye nazırıymış. Babam Kazım Eyice’nin de denizcilik okulundan öğretmen arkadaşıydı aynı zamanda. İzinsiz olarak Avrupa’daki Masonlar Kongresi’ne gider ve “Arnavut Masonu” olarak bilinirdi ama derslerde iyi bir Müslüman olduğundan bahsederdi. Hatta derslerde “Hınzır Hristiyanlar, hınzır gâvurlar” ile başlayan şeyler söylerdi. Batı’daki tarih kitaplarında Haçlı Seferleri’ne ilişkin yalan yanlış bilgiler olduğunu söyleyerek “Kocaman bir </span><span class="italik">Türklere Karşı Haçlı Seferleri</span><span class="CharOverride-9"> kitabı yazacağım efendim” derdi. Sonra bir baktık, ufacık bir kitapçık yazmış. Hatta 50 kuruşa satılıyordu da alıp bakayım dedim içinde ne var diye, hiçbir şey yoktu. </span></p>
			<p class="e-paragraf"><span class="CharOverride-9">Bir başka tarih hocamız Cavit Baysun</span><span class="dipnotno CharOverride-11"><a href="#footnote-220-30" id="footnote-220-30-backlink">30</a></span><span class="CharOverride-9"> idi. Bir gün Fatih Sultan Mehmet dönemi eserlerinin bazılarının, mesela Beyazıt Camii’nin Hristiyanlar tarafından yapıldığına ilişkin tartışmaları anlatırken ben “Cristo Dolo”</span><span class="dipnotno CharOverride-11"><a href="#footnote-220-31" id="footnote-220-31-backlink">31</a></span><span class="CharOverride-9"> dedim. Cavit hoca “Kim konuştu?” diye sordu ama korkumdan yanıt veremedim. Sınıftakiler “Semavi. Hocam o tüm camileri bilir” deyince “Aferin” dedi. Hangi mesleği seçeceğimi sordu. Ailemin diplomat olmamı istediğini söyleyince sinirlenerek “Yetenekli çocuklar hep böyle harcanıyor” dedi. Kaderin garip bir cilvesidir. Mesleği seçmemde etkili olan insanlardan biri olan Cavit Bey, daha sonra üniversite yıllarımda profesörlüğüm senatoda oylanırken de karşıma çıktı. İstanbul Üniversitesi senato üyesi olarak oylama sırasında “Ben onun ortaokulda da bu mesleği seçmesini istemiştim, şimdi de profesör olmasını istiyorum, oy veriyorum” demiş. </span></p>
			<p class="e-paragraf"><span class="CharOverride-9">Baysun’un yanı sıra Fransızca hocamız Couderc, beni onore ederek meslek seçimimde etkili olmuştur. Bana cesaret verdi. Bir münasebetle dedi ki “Siz hiç askerî müzeye gittiniz mi?” O zaman Aya İrini Kilisesi’ndeydi. Çocuklar “Evet, gittik” dedi. “Ne var orada, ne gördünüz?” dedi. “Efendim tüfekler, kılıçlar var” dediler. Ben de dedim ki “Orada eski bir kilise var, mihrabındaysa mozaikle işlenmiş bir haç var. Aslında o haç, Hazreti İsa’nın çarmıha gerildiği tepeyi ifade eder, altındaki ufak yükseklikle beraber” dedim. Adam döndü, şöyle bir baktı ve ”İşte kültür budur! Beygir gibi gözünüzün iki yanına perde takılmış gibi bakmayın. Biraz etrafı görmek, tanımak lazım” dedi. </span></p>
			<p class="e-soru">Gururlanmışsınızdır… </p>
			<p class="e-paragraf"><span class="CharOverride-9">Hem de nasıl! Sanat tarihi mesleğini meslek olarak seçmemde etkili olan sözlerden biri olmuştur bu. Sonra diğer hocalardan fizik ve kimyacı Rem iyi bir hocaydı ama biyoloji öğretmeni Masol her şeyi abartmasıyla tanınmıştı. Burada bir hocadan lanetle bahsetmek isterim. Matematik hocası, göbekli bir Bedros vardı. Galatasaray’ın emektarlarından biriydi ama bir kötü tarafı vardı. Hoşuna gitmediği ya da gözüne kestirdiği öğrencilere “Sen bu derste zayıfsın” diyordu. “Hocam çalışıyorum” falan… “Yok yok, sen zayıfsın biliyorum” diyor. “Peki ne yapmam lazım?” “Haaaa senin özel ders alman lazım. Ben sana şimdi isimler vereceğim” diyor. Verdiği isimler, İstanbul Teknik Üniversitesi’nde okuyan Ermeni kökenli öğrenciler. Onlara gidecek, para ödeyecek, güya ders göreceksin. Sonra onlar bu hocaya senin durumuna ilişkin rapor verecek. İkmale kalmışsan ve onlardan ders almışsan, garanti geçeceksin.</span></p>
			<p class="e-soru">Size de benzer şey yaptı mı?</p>
			<p class="e-paragraf"><span class="CharOverride-9">Yaptı. Benim babam trigonometri-matematik üzerine kitap yazmış bir adam olmasına rağmen onun ismini verdiği kişilerden matematik dersi almak zorunda kaldım. </span></p>
			<p class="e-soru">Yani yakın gördüğü birilerine maddi kaynak oluşturmak için sizi bütünlemeye bıraktı ve özel ders almaya mı zorladı?</p>
			<p class="e-paragraf"><span class="CharOverride-9">Evet, maalesef. Yaz ayında özel derslere gittim. </span><span class="CharOverride-9">Kurtuluş yamacında bir eve haftada iki gün gittim. Güya matematik dersi gördüm. Babam hiçbir şey demedi, yapacak bir şey yok. Şikâyet etse, bu adam yerinde kalmazdı.</span></p>
			<p class="e-soru">Birebir görüştüğünüz, samimiyetiniz olan Fransız hocalarınız var mıydı? </p>
			<p class="e-paragraf"><span class="CharOverride-9">Felsefe hocamız Fransız Manak ile çok iyi arkadaştık. Manak, 10’uncu sınıfta Fransızca, 12’nci sınıfta ise felsefe dersine geldi. Normandiya kökenli, tuhaf Fransızcası olan ama çok kültürlü bir hocaydı. Kitaplara meraklı olduğumu ve nadide kitapları topladığımı bildiği için benden ödünç kitap alırdı. Sonra bakardım, kitap sayfalarının kenarlarına kurşun kalemle küçük noktalar koyarak notlar almış. Yıllar sonra Sorbonne Üniversitesi’nde ders vermek için Fransa’da bulunurken, bir kitapçının vitrininde Manak imzalı bir hatıra kitabı gördüm. Kitapçıya “Bu kitabın yazarı Türkiye’de hocalık yaptı mı?” diye sordum. “Evet, duymuştuk ama bu kitap, Çin Cumhuriyeti’nde Fransa Büyükelçiliği yaptığı sıradaki anılarına dair. Birkaç gün önce kitabın satış durumunu sormak için buradaydı” dediler. Hemen adresini aldım. Normandiya’daki adresine mektup attım. Bir iki gün içerisinde otelime yanıt geldi, “Sizi tebrik ederim. Birdenbire hatırlayamadım ama eski öğrencilerime dair not defterlerinde numaranıza bakacağım. Kim olduğunuzu aklımda canlandırmaya çalışacağım. Ama eski bir öğrencimin sosyal bilimlerde profesörlüğe kadar çıkmış olması çok hoşuma gitti, beni memnun etti…” Manak Hoca’ya ilişkin şöyle bir şey de var: Ben 1943 yılında liseden mezun olmuştum. 1945’te de II. Dünya Harbi bitti. 46’da Amerikalıların meşhur Mümber Mahkemeleri</span><span class="dipnotno CharOverride-11"><a href="#footnote-220-32" id="footnote-220-32-backlink">32</a></span><span class="CharOverride-9"> başladı. Alman askerlerinin ileri gelenlerini yargıladı ve astılar. Bu sırada gazeteden okuduk; bizim Manak Fransa’ya dönmüş, Almanlardan kurtarılmış olan Çekoslovakya’da Fransa Başkonsolosluğu yapmış ve bu mahkemelere şahit olarak çağrılmış. Bu adam, savaş yıllarında Galatasaray Lisesi’nde bize Fransızca ve felsefe hocalığı yaptı. Düşünün, hoca diye gönderilen adamların esasında ne olduklarını…</span></p>
			<p class="e-soru">Fransız ajanı olduğunu mu düşünüyorsunuz?</p>
			<p class="e-paragraf"><span class="CharOverride-9">Demek ki ajanmış. Bir gün Fransa’nın Çin Büyükelçisi, bir gün </span><span class="CharOverride-9">Çekoslovakya’daki elçisi. Bir gün bakıyorsun Amerikan mahkemelerinde Alman subayları aleyhinde şahit. Bu insan İstanbul’da sadece hocalık yapan bir kişi mi? </span></p>
			<p class="e-soru">Ders dışında konuşmalarınız olur muydu? Bu konuşmalarda, onun ajan olduğuna dair bir emare görmüş müydünüz? Ya da şimdi düşündüğünüzde öyle algılıyor musunuz?</p>
			<p class="e-paragraf"><span class="CharOverride-9">Hocayla sohbetlerimiz olurdu. 1939 yılında II. Dünya Harbi başladığında, Almanya’nın politikaları nedeniyle Fransa topun ağzındaydı. İngilizlerin kışkırtmasıyla ve Vistül Nehri ile Majino Hattı’na</span><span class="dipnotno CharOverride-11"><a href="#footnote-220-33" id="footnote-220-33-backlink">33</a></span><span class="CharOverride-9"> güvenerek Hitler’e meydan okudular. Halbuki Majino Hattı yalnız Fransa-Almanya sınırında. Almanlar da Belçika üzerinden dolaşıp Fransa’ya girdi. Manak da okulda konuştuğumuzda “Fransa’da vaziyet kötü ama ümitsiz değil” derdi. Hiç ajan gibi konuştuğunu hatırlamıyorum. Bir de La Rume diye bir Fransız hoca vardı. İşgal altındaki Fransa’nın Almanya tarafından bir hükümet kurulmuş, başında Mareşal Petain</span><span class="dipnotno CharOverride-11"><a href="#footnote-220-34" id="footnote-220-34-backlink">34</a></span><span class="CharOverride-9"> vardı. Harpten sonra bu hükümetin başbakanı ve mareşalini idama mahkûm etmişlerdi. Bu La Rume’nin yerine de Almanlar tarafından kurdurulan bu hükümetin taraftarı olduğu söylenirdi. Fakat bizden sonra Galatasaray’da ajanlığı gündeme gelmiş hocalar olmuştu. Mesela biri çocukları meydanlara çıkma konusunda kışkırtmış. Çocuklar ailelerine “1 Mayıs’ta sokağa çıkma yasağı var, öncesinde biz bir arkadaşın Yalova’daki çiftliğinde ders çalışacağız” diyerek evden izin almışlar. Sonra günlerce ortada yoklar. Polise başvurmuşlar, bakmışlar ki Balmumcu Kışlası’nda hapisler. “Provokatör hocanın direktifleriyle çocuklar eylem yapmış” dendi. Bir başkası Kürtler ile uğraşıyormuş, onlara dair kitap yazıyormuş. Bizimkiler bunu fark edince, İstanbul Üniversitesi’nden bir profesörü bilirkişi olarak seçip rapor istiyorlar. Sonra da adamı görevden alıp gönderiyorlar. Şimdi ismini hatırlayamayacağım bir İngiliz hoca vardı. Hatta bir de sözlük bastırmıştı 1935 yılında. Esrarengiz bir şekilde ada kayalıklarında ölü bulundu. Bulgarların bir Türkoloğu vardı, Volimof. Bu adam Sovyet orduları Romanya’yı işgal edince bizim sınırı geçerek Türkiye’ye sığınıyor. Beyoğlu’nda bir pansiyonda barınırken, bir gün usturayla gırtlağı kesilmiş halde bulunuyor. Demek ki içimizde yaşayan başka tarafın ajanları var. Karadeniz kıyılarında ormanlık bir yerde saç sakal birbirine karışmış, berduş bir adamın elindeki bastondan şüpheleniliyor. Bastonun vidaları açılınca, içinden haritalar çıkıyor. Rus ajanıymış. Yine o yıllarda İstanbul’da Romen Deçey diye biri beliriyor. Sahaflardan inanılmaz paralarla kitap topluyor. Hatta </span><span class="CharOverride-9">Milli Eğitim Bakanlığı’nın çıkardığı </span><span class="italik">İslam Ansiklopedisi</span><span class="CharOverride-9">’nin direktörü Dr. Adnan Adıvar,</span><span class="dipnotno CharOverride-11"><a href="#footnote-220-35" id="footnote-220-35-backlink">35</a></span><span class="CharOverride-9"> yazı yazdırarak bunu himaye ediyor. Sonra duyuluyor ki Deçey kayıp. Rivayet odur ki bir gün “Türk emniyetinden geliyoruz, sizi merkezden çağırıyorlar” diye gelen iki kişi bunu alıyor. Meğer Türk polisi değil Rus ajanıymışlar ve Sovyet Büyükelçiliği’ne götürmüşler. Sonra haftada bir İstanbul Boğazı’ndan bangır bangır Rusça marşlar okuyarak geçen posta gemisine koyup götürmüşler. Birkaç sene sonra Romanya’daki Yaş Üniversitesi’nde profesör olarak ortaya çıktı. Buradaki kitaplığı da usul usul Romanya’ya götürüldü. </span></p>
			<p class="e-soru">Okuldayken, öğrenciyken başka hocaların ajanlığından şüphelendiğiniz oluyor muydu?</p>
			<p class="e-paragraf"><span class="CharOverride-9">Savaş, biz lisedeyken başladı. Fransa ikiye ayrıldı: İngiliz taraftarı olup da her ne pahasına olursa olsun savaşa devam etme taraftarı olanlar ve Mareşal Petain tarafından olanlar. Almanlar ile sulh yapıp Fransa’nın daha fazla işgale uğramasını önlemek için kurulmuş bir hükümet vardı o sırada </span><span class="CharOverride-9">Fransa’da. Hocaların genelde Petainci olduğunu hissettik, bazıları da inatla İngiliz taraftarı olarak Almanlarla savaşmak istiyordu. </span></p>
			<p class="e-soru">Yani Galatasaray Lisesi’ndeki Fransız hocalar iki cepheye bölünmüştü. Orada da küçük bir dünya savaşı yaşanıyordu?</p>
			<p class="e-paragraf"><span class="CharOverride-9">Evet, tabii. Bunu hissettik. </span></p>
			<p class="e-soru">Galatasaray Lisesi mezunları, Türkiye’deki sosyal hayatın etkin insanlarıdır. Sınıf arkadaşlarınız arasında kimler vardı? </p>
			<p class="e-paragraf"><span class="CharOverride-9">Tabii bir defa zengin aileleri, sonradan görme zenginlerin oğulları vardı. Vekillerin, ileri gelenlerin çocukları vardı. İçlerinde karakter itibarıyla garip garip tipler de vardı. Hepsini de mazlum, okuma meraklısı zannetmeyin! Pek arkadaşlık da etmedik biz onlarla. Zaten bize sokulmazlardı. Kendi başlarına takılırlar, kendi âlemlerindeydiler. Sınıfta daha sonra mimar olan Turgut Cansever,</span><span class="dipnotno CharOverride-11"><a href="#footnote-220-36" id="footnote-220-36-backlink">36</a></span><span class="CharOverride-9"> İsmet İnönü’nün damadı olan Metin Toker</span><span class="dipnotno CharOverride-11"><a href="#footnote-220-37" id="footnote-220-37-backlink">37</a></span><span class="CharOverride-9"> vardı. </span><span class="CharOverride-9">Sümbül Efendi Tarikatı</span><span class="dipnotno CharOverride-11"><a href="#footnote-220-38" id="footnote-220-38-backlink">38</a></span><span class="CharOverride-9"> şeyhinin oğlu vardı sınıfımızda Kutbi, Kadiri Tarikatı şeyhinin oğlu Itri de vardı. </span></p>
			<p class="e-soru">İki önemli şeyhin çocuğunun sınıftaki duruşları nasıldı? Bir şeyh havasındalar mıydı yoksa babalarından tamamen farklı bir çizgide miydiler?</p>
			<p class="e-paragraf"><span class="CharOverride-9">Kutbi gayet modern, Itri ağırbaşlı bir arkadaştı. Kutbi’nin soyadı Yücesümbül idi. Itri’ninkini hatırlamıyorum. Öyle dindar insanlar değildiler. </span></p>
			<p class="e-soru">Okulda namaz kılınır mıydı?</p>
			<p class="e-paragraf"><span class="CharOverride-9">Yok, hiç görmedim. Çok dindar Satı Eriçen adında bir arkadaşım vardı. Zayıf, sıska bünyeli. O namazında niyazındaydı. Mezun oldu Galatasaray’dan. Edebiyat fakültesine geldi. Orada Türk edebiyatı okudu, mezun olduktan sonra MEB’de öğretmen oldu. </span></p>
			<p class="e-soru">Okulda namaz kılanlar nerede kılıyordu?</p>
			<p class="e-paragraf"><span class="CharOverride-9">Ufak bir mescit vardı ama o kapanmıştı. Sınıf gibi üzerinde “Mescit” yazardı hatta ama benim zamanımda kapalıydı. Oranın açıldığını görmedim. Kılan şurada, burada, bir köşe başında kılıyordu herhalde. Eski yazı zamanında, hat sanatı da öğretilirmiş. Özel bir sınıf ve dersin ünlü bir hocasının yazdığı bir yazı varmış duvarda. Onu boyayarak kapatmışlardı. Yazıyı göremedik, benim zamanımda görülmüyordu ama hâlâ kapalı mı biliyorum. Galatasaray’ın orta kapısının üzerinde uzun bir kütüphane vardır ama sadece çerçevesi var. Yazısını kırmışlar. İlerici Cumhuriyetçilere sormak lazım, neden kırdılar. </span></p>
			<p class="e-soru">Nasıl öğrencilerdiniz?</p>
			<p class="e-paragraf"><span class="CharOverride-9">Herkes uzun pantolon giyerken Metin Toker kısa pantolon giyerdi. Ufak tefek, cılız bir oğlandı. O Moda’da, ben Kadıköy’de otururdum, aynı vapurla okula gidip gelirdik. Anne-babasını hiç kimse görmemişti. Bir tane büyükannesi vardı. Akşam hava çok karardığında ya da lodoslu günlerde muhakkak iskeleye gelirdi Metin’i karşılamaya. Bu yüzden herkes ona “Büyükannesinin kuzusu” derdi, sonra lisedeki adı “Kuzu Metin” kaldı. </span></p>
			<p class="e-soru">Sizin bir lakabınız var mıydı?</p>
			<p class="e-paragraf"><span class="CharOverride-9">“Arkeolog” dedikleri olurdu, sanat eserlerine ilgimi bildiklerinden… Sonra sınıfta iyi bir Yahudi arkadaşımız vardı, Sabit Gabay. Lise sonrasında AB</span><span class="CharOverride-9">D’ye gidip, mühim bir adam olmuştu. Daha sonra hukukçu olan Adnan Hepgül vardı. Aynı zamanda komşumuz ve daha sonra doktor olan Sabih Suner vardı. Ekber vardı, ABD’de mimarlık okudu ve Ankara’da Amerikalıların yardımıyla kurulan ODTÜ’de dekan oldu. </span></p>
			<p class="e-soru">Metin Toker ve Turgut Cansever’den oluşan arkadaş grubunuzla memleket meselelerini konuşur muydunuz?</p>
			<p class="e-paragraf"><span class="CharOverride-9">Vallahi her şey konuşurduk. Beraber Beyoğlu’nda sinemaya giderdik. Ama Metin pek girmezdi bu konuşmalara. Turgut Cansever tanıştığımızda Cumhuriyet’e çok muhalifti. Bazen münakaşa olurdu o yüzden, Atatürk’ün cenazesinde bile... Bizi sıra halinde Atatürk’ün cenazesine götürdüler. Altı tane meşale yanıyordu tabutunun iki yanında üç bir tarafta, üç diğer tarafta. Başında nöbet tutanlar kılıçlarını çekmiş, heykel gibi selam duruyor. O kristal avizelerin altındaki bu merasim, insana muazzam tesir eden bir şeydi. “Nasıl buldun Turgut kardeşim?” diye sordum. “Nedir o ya, meşalelere gözüm takıldı. Müslümanlıkla ne ilgisi var bunların!” diye yanıt verdi. Böyle konuşurdu. Lisedeyken bir rivayet çıktı 1935 yıllarında… Türkiye </span><span class="CharOverride-9">Almanya ve İtalya’ya özeniyor. Biliyorsunuz Almanlar Hitler döneminde haçlı-gamalı parti bayrağı devlet bayrağı yaptı. Aynı şekilde İtalyanlar da faşizmin, Mussoloni’nin alameti olan, içinden balta çıkan bir demeti bayraklarına soktular. Bizde de bir rivayet çıktı; CHP’nin parti bayrağındaki Altı Ok Türkiye Bayrağı’na girecek.</span><span class="dipnotno CharOverride-11"><a href="#footnote-220-39" id="footnote-220-39-backlink">39</a></span><span class="CharOverride-9"> Lisede biz bunu protesto ettik. Nereden çıktı bu meseleler vallahi hiç anlamadık, o dönemde Başbakan İsmet İnönü’nün politikası pek belli değildi. Biz o zamanın Türk gençliği, İsmet İnönü’yü zerre kadar sevmedik.</span></p>
			<p class="e-soru">Neden sevmediniz?</p>
			<p class="e-paragraf"><span class="CharOverride-9">Bir defa, Atatürk’e takdirimiz vardı ve çok severdik. Onun dışında mesela Trakya Manevraları’nda</span><span class="dipnotno CharOverride-11"><a href="#footnote-220-40" id="footnote-220-40-backlink">40</a></span><span class="CharOverride-9"> Atatürk bir Amerikan aktrisi gibi yakışıklıydı. Sırtında İngiliz kumaşından balıksırtı bir kıyafet, gözünde gözlük, kafasında kasket manevrayı izliyor. Gayet yakışıklı, kıyafet üzerine oturmuş, sahibini bulmuş. İnönü de onu taklit etmiş, bir kasket giymiş kafasına ama üzerinden akıyor elbise. Gazetelerde yayınlanıyordu bu fotoğraflar. Sıranın üzerine koyardık bu resimleri ve “Haline bak” derdik lisedeki sınıf arkadaşlarıyla. Bilemiyorum neden, İnönü’yü pek tutmadık ve sevmedik. </span></p>
			<p class="e-soru">Sizin yaramaz bir çocuk olduğunuzu konuşmuştuk. Galatasaray Lisesi’nde okurken de benzer yaramazlıklarınız oldu mu? Sizin ya da arkadaşlarınızın hocalarınızla derste ters düştüğünüz olur muydu hiç?</p>
			<p class="e-paragraf"><span class="CharOverride-9">Olmaz mı? O dönemde bir Arı Dil modası çıkmış ve “Vatandaş Türkçe konuş” kampanyası</span><span class="dipnotno CharOverride-11"><a href="#footnote-220-41" id="footnote-220-41-backlink">41</a></span><span class="CharOverride-9"> düzenleniyordu. O dönemde, ekseriyetle azınlıklar kendi aralarında Türkçe konuşmazdı. Vapura bindiğinizde, Alman Yahudilerinin kendi aralarında Almanca konuştuğunu görürdünüz. Ben de bu kampanyacılardan gazeteci Yusuf Ziya’ya mektup yazmıştım hatta. Solcuları öven yazılar yazıyordu, örneğin Aziz Nesin yeni yeni palazlanıyordu o dönemde. Mektupta “Bu isimlerle dergi çıkarırken mi samimiyetiniz oldu yoksa eskiden beri var mıydı?” diye. Çünkü bazı tipler, bir uçtan öbür uca dönüyordu. Sonraları bir hatırat yazdı </span><span class="italik">Ben De İnanmıştım</span><span class="CharOverride-9"> diye, o da solculuğa başlamış sonra pişman olmuş. Neyse, Arı Dil modası sırasında Galatasaray Lisesi’nde tahtaya her sabah 10 yeni kelime yazılır, onlar cümle içinde kullanılırdı. Bunu mecbur ettiler. Hatta Ankara’dan Osmanlı terbiyesi almış bir yakınımız babama “Aziz garındaşım, yoldaş” diye başlayan bir mektup yazmıştı da evde epey mevzu olmuştu. Lisede de askerî derste Türkçeleştirme uygulamasında komik şeyler yaşamıştık mesela. Bu derste, “yurdum” kelimesi yerine “budun”, asker yerine “sülük” kelimelerini kullanmamız isteniyordu. Sınav kâğıtlarının üstünde bir boşluk vardı ve oraya sınavı yapılan dersin, öğrencinin adı, numarası yazılıyordu. Galatasaray’da yazılı sınav olunca konferans salonuna geçilir, yemekhaneden alınan tabure ve sehpalardan herkese birer tane verilir ve kâğıtlar doldurulurdu. Öğrencilerden biri dersin adı bölümüne “Sülük sınavı” yazmış. Öğretmenler odasında kâğıtlar tetkik edilip not verilirken “Bu münasebetsiz de kim, çağırın” demişler. Hemen bir muavini göndermiş, çocuğu sınıftan bulup getirmişler ve “Bu ne?” diye sormuşlar. O da “Efendim siz askerliği ‘sülük’ diye öğrettiniz. Askerlik dersinin sınavı olduğundan ben de ‘sülük sınavı’ yazdım” demiş. Tabii hinoğluhin olduğundan yapmış aslında... </span></p>
			<div class="_idGenObjectLayout-2">
				<div class="koseliresim _idGenPageitem-17 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum3-3.jpg"/>
				</div>
			</div>
			<p class="e-resimalti"><span class="CharOverride-7">40’lı yıllar. Galatasaraylı Semavi Eyice Taksim’de</span></p>
			<p class="e-paragraf"><span class="CharOverride-9">Benzer bir şey, benim başıma lise bitirme sınavında geldi. Sualler Ankara’dan geliyor ama her defasında çalındığı için hadiseler oluyor ve sınavlar yenileniyor. Kopya olayının önüne geçmek için o sırada bitirme sınavı soruları, her lisenin kendi öğretmenleri tarafından hazırlanacak ve yapılacaktı. Ders, Türk Edebiyatı. Soru: Fuzuli’nin Türk Edebiyatı’ndaki değeri sizce nasıl anlatılabilir? Sınavı lise hocalarından Muaffak Benderli yapıyordu. Beni de severdi, aramız iyiydi. İmtihan kâğıdını aldım elime ve baktım. Böyle soru olmaz! Şöyle bir yanıt yazdım, “Bizim, bu suale cevap vermemiz için Fuzuli’yi ham metninde okumuş olmamız gerekli. Çünkü ‘Sizce’ diyorsunuz. Biz bunu okuyamayacağımıza göre ‘bence’ Fuzuli hakkında bir hüküm vermeme imkân yoktur. Ama Âgah Sırrı Levend’in edebiyat kitabında Fuzuli’ye dair verdiği hükümleri istiyorsanız, şunlardır” diyerek dört beş madde sıraladım. Ondan sonra öğretmenler odasında kâğıtlar okunurken demişler ki “Bak ukalaya, ne yazmış?” Alıp okuyan diğer bir hoca “Hain”, bir diğeri “Bilmem ne…” demiş. Edebiyat hocası Esad Mahmut ise “Çocuğun hakkı var, böyle sual sorulur mu?” demiş. Sınavı yapan ve soruyu soran Benderli çok iyi bir hocaydı ama maalesef sonra öğretmenliği bırakıp avukat oldu. Yıllar sonra ben İstanbul Koruma Kurulu üyesiyken, o da Eminönü’ndeki bir binanın tadilat meselesi üzerine avukat olarak bir dosyayla kurula geldi. Fuzuli olayını hatırlattım ona “Ay onu yazan sen miydin? Az kalsın seni bırakacaktık” dedi. “Vallahi bıraksaydınız iş mahkemelik olurdu, ben yine kurtulurdum” dedim. Eski edebiyat hocam, şimdi avukat ve hukukçu olarak karşımdaydı. Birlikte kahkahayla güldük. </span></p>
			<p class="e-soru">“Fuzuli’ye ilişkin bu soru fuzulidir” dedirttiniz yani…</p>
			<p class="e-paragraf"><span class="CharOverride-9">Evet… Bir başka maceram daha var lisede. Bir ara Galatasaray Lisesi’nin idaresinde çalıştım. O sırada öğrenciler hakkındaki dosyalardan kendime ilişkin olanı bulup baktım. Herkes için bir tane fiş var. Benim fişimde, bilmem kaçıncı sınıftayken sıra kapağı düşmüş yere patır kütür diye. Hoca “Ne gürültü yapıyorsun?” diye sorunca, “Ben ne yapayım, tamir ettirin” demişim. Bunu da aynen bu şekilde yazmışlar. Halbuki ben böyle bir kapak hikâyesini de hiç hatırlamıyorum. </span></p>
			<p class="e-soru">Galatasaray Lisesi’nde öğrenciler hakkında resmen fişleme vardı yani…</p>
			<p class="e-paragraf"><span class="CharOverride-9">Evet, fişleniyormuşuz. </span></p>
			<p class="e-soru">Turgut Cansever’in yaramazlıkları var mıydı?</p>
			<p class="e-paragraf"><span class="CharOverride-9">Onun garip inatçılıkları vardı.</span></p>
			<p class="e-soru">Mesela?</p>
			<p class="e-paragraf"><span class="CharOverride-9">Raşid Bey, eski İttihat ve Terakkili olarak “Beş on kuruş para alsın” diye tarih öğretmeni yapılmıştı. Bir gün imtihan yapıyor. Karadeniz’in kıyısındaki Orta Asya Türk Devleti Altınordu’nun tarihini soruyor ama “Cevabınız 10 satırı geçmeyecek” diyor. “Şimdi, Altınordu Devleti şu tarihte şurada kurulmuştur, sonra dörde bölünmüştür” diyerek her birini de adıyla yazınca beş satır gitti. “Onlardan biri de İslamiyet’i kabul etmiştir” deyip adı ve yöneticilerini de yazınca oldu mu sana 10 satır. Tabii biz hocanın isteğine uyduk, 10 satır yazdık. Ve tam puan aldım. Turgut, sen sayfalar dolusu tarih notu yaz! Sınav sonucu açıklandı: Turgut iki! Avaz avaz bağırıyor, “Hakkınız yok efendim…” Hoca “Ben 10 satır demiştim, sen beş sayfa yazmışsın. 10 satırdaki bilgilere not verdim” diyor ama Turgut yine “Ama efendim benim kâğıdım şöyleydi, böyleydi” diye açıklama yapmaya çalışıyor. </span></p>
			<p class="e-paragraf"><span class="CharOverride-9">Bir defa her genç gibi hepimiz kızlardan hoşlanırdık. O devirde şimdiki gibi değildi. Danslı toplantılar pek yapılamazdı. “Efendim, o ne iştir. Bir oğlan ile bir kız birbirine sarılacak, ortada oynayacak! Böyle şey olur mu?” dedi Turgut. Buna fetva vermiyordu o devirde. </span></p>
			<p class="e-soru">Siz Cumhuriyetçi, o padişahçı. Sınıfta hiç tartışma çıkıyor muydu?</p>
			<p class="e-paragraf"><span class="CharOverride-9">Biraz tartışıyorduk tabii. Sürtüşme oluyordu. Epey münakaşalarımız oldu ortaokulda, o sıralarda Turgut’un babası da İttihat ve Terakkici gruplaydı. Fakat kendisi hem milliyetçi hem de padişahçıydı. Pek fikrim yoktu, herhangi bir şey düşünemiyordum ama ben Cumhuriyetçiydim. Bir yandan da 700 senelik bir devletin kuvvetini, hayatını de sezmiş, önem veriyordum. Fakat biraz şaşkınlık içerisindeydim. “Tu kaka” diye saltanatın aleyhinde atılıp tutuluyor ya, bir aralık o tutuma karşı biraz buruktu içim. Turgut, II. Dünya Harbi başlayınca müthiş İngiliz dostu olmuştu. </span></p>
			<p class="e-soru">Fransız hocaların Almanlara karşı direnişçi-işbirlikçi ayrımına gitmesi gibi öğrenciler arasında da Alman taraftarları ve İngiliz taraftarları diye ayrışma var mıydı?</p>
			<p class="e-paragraf"><span class="CharOverride-9">Vardı.</span></p>
			<p class="e-soru">Siz Almancı mıydınız? Kimler, hangi ülkeden taraftı?</p>
			<p class="e-paragraf"><span class="CharOverride-9">Ben mütemerriddim. Bir şeyim yoktu. Almanların o organizasyon yeteneğini beğeniyordum ama İngilizci kulvarındaydım. Almancı değildim fakat Almanların o organizasyonları, gençlik teşkilatları bana cazip görünüyordu. Metin Toker’in belli olmuyordu. Daha lisedeyken </span><span class="italik">Cumhuriyet</span><span class="CharOverride-9"> gazetesine kapılanmıştı. Ama Turgut bir gün hırsla sınıfa girdi ve Alman taraftarı öğrencilere söylendi, “Sevinin, sevinin… Almanlar Paris’e girmiş!” O kadar koyu İngilizci olmuştu. Ona cevap veren olmadı. </span></p>
			<p class="e-soru">Sizin sıra arkadaşınız kimdi peki?</p>
			<p class="e-paragraf"><span class="CharOverride-9">Ortaokul ve lise birinci sınıfta sıra arkadaşım ve en samimi arkadaşım Ahmet Nadir Pekelmen’di. Sonra </span><span class="CharOverride-9">İstanbul Teknik Üniversitesi’nde öğretim üyesi oldu. Beraber resmimiz de var. Taksim’de şipşakçıların çektiği. Üzerimizde trençkotlar var. Annesi doğum sırasında öldüğü için babası onu çok şımartmıştı. Epey varlıklı olan babasının Nişantaşı’nın Fulya bayırına inen yokuşta bahçeli bir evi vardı. Bu evin bir odası sadece oyuncaktı. Muazzam bir elektrikli treni vardı, odanın içinde dolaşırdı. Trenin istasyonları, rayların makasları, yataklı yataksız vagonları vardı. Orijinal trenin birebir minyatürü yapılmış milimi milimine. Babası “Parasını benden alırsınız” demiş, öğle yemeklerini Abdullah Efendi’de yerdi. Bazı arkadaşlar peşine takılır ve onunla yemek yer ama parayı yine onun babası öderdi. Ben beleşçiliği sevmezdim, hiç gitmedim. İstiklâl Caddesi’nde muazzam bir vitrini olan Japon mağazası vardı. Noel üzeri komple Almanya’dan getirilme kurşun askerlerle vitrinini doldururdu. Hepsi Alman üniformalı bir ordu. Ama bir ordunun tüm birimleri var vitrinde. Sahra yemeği yapan aşçısından tut sıhhiye çadırına varıncaya her şey vardı vitrinde. Ahmet, öğle yemeği dönüşünde oradan bazen bir Alman askeri, bazen bir uçak alır sonra sıranın üzerine koyardı. Sonra Haşet Kitabevi’ne giderdi. Fransa’dan gelen </span><span class="italik">Voilá</span><span class="CharOverride-9"> diye yarı çıplak kadınların yer aldığı dergilerden alırdı. Her hafta muntazam alır, montumun cebinde taşır, sonra sınıfta sıranın üzerine koyardı. Tabii herkes başına üşüşürdü. Almanlar da bir propaganda dergisi çıkarırdı: </span><span class="italik">Signal</span><span class="CharOverride-9">. Önceleri büyük boy resimlerle, harp yazı ve resimleri yayınlardı. Ünlü bir Alman heykeltıraş Tom Rams’ın makalesinin yer aldığı birinci sayıyı aldım. Makalede heykeltıraş atölyesinde çalışırken, karşısında da manken bir kız duruyor. Sınıfta sıranın üzerine koyunca millet başımıza üşüştü. Eve zor kaçırdım dergiyi. Sonra harbin sonuna kadar aldım o dergiyi çünkü harbin bir tarihçesi gibiydi. Bu derginin satılmasını ve yayılmasını engellemek için Yahudiler bu dergi geldiğinde toptan alır, imha ederlerdi. Ya da kese kâğıdı yaparlardı. Bazı sayıları bulunmazdı piyasada, imkânı yok. Ben bunu topladım. Yıllar sonra Brüksel’de bir kitapçı vitrininde gördüm. İlk sayısı eksik olduğu halde dünyanın parasına satılıyordu. O zamanlar İngilizler de benzer bir dergi çıkarıyordu:</span><span class="italik"> Realite</span><span class="CharOverride-9">. Hatta bunun bir de Türklere çıkartılan yavrusu vardı: </span><span class="italik">Geçit </span><span class="CharOverride-9">diye. Realite resmen öldürülen Alman askerlerini yayınlıyordu, İngiliz haberler servisi veriyordu bu fotoğraf ve haberleri. Propaganda olsun diye, Rus cephesinde sırayla ölmüş Alman askerlerinin karların üzerindeki cesetleri yayınlanıyordu. Galatasaray son sınıfında okurken, bazı çocuklar oturmuş program yapıyordu, “Aramızda para toplayacağız, bir dergi çıkaracağız. Birinci sayı çıktıktan sonra hemen Alman ve İngiliz ajanları gelerek bizim hesabımıza çalışın, size para vereceğiz diyecekler. Hangisi daha yüksek para verirse onlara yardım ederiz” diye konuşuyorlardı. </span></p>
			<p class="e-soru">Kimdi bu çocuklar?</p>
			<p class="e-paragraf"><span class="CharOverride-9">Şimdi isimleri aklımda değil. Birisi Karadenizli ünlü ailelerden birinin çocuğuydu. Gerçi okumakla ilgisi olmayan çocuklardı. </span></p>
			<p class="e-soru">Eski bakanlardan Malik Yolaç’ın<span class="dipnotno _idGenCharOverride-1"><a href="#footnote-220-42" id="footnote-220-42-backlink">42</a></span> da sınıf arkadaşıymışsınız. Sınıftan başka politikacı çıktı mı? Sıra arkadaşınız Ahmet ne yaptı sonra?</p>
			<p class="e-paragraf"><span class="CharOverride-9">Malik’i eskiden beri tanırdım ama arkadaşlık yapabileceğim biri değildi. Moda’da oturan gayet zengin bir adamın oğluydu. Babası, Halk Partisi’nden çeşitli ihaleler almış bir işadamıydı. Maceralı bir hayatı oldu. Metin (Toker) ile de arası iyi olduğu için tak diye bakan da oldu. Hiç de öyle bir tip değildi ama oldu. Kızıltoprak’ta bir benzin istasyonları vardı, yıllar sonra arabaya yağ koydurmak için uğradığımda karşılaştım. Beni “Kendisi profesördür” diye babasına takdim ettiydi. </span></p>
			<p class="e-paragraf"><span class="CharOverride-9">Ahmet ile mezun olduktan bir iki yıl sonra ilişkimiz koptu. Ama çok seneler sonra vapurda biri karşıma oturdu. Baktım, Ahmet. “Naber, ne yapıyorsun?” falan filan… Evlenmiş, Kınalı Ada’da oturuyormuş. O son görüşmemiz oldu. Geçenlerde telefon rehberine baktım, adı yok. O telefonun nadir olduğu devirde bile onların evinde telefon vardı. Ama şimdi İstanbul telefonunda yok ismi. Bir vesileyle soyadından aradım, meğer ölmüş çoktan. Böyle işte. </span></p>
			<p class="e-soru">Okul dışında görüşüyor, birbirinizin evine gidiyordunuz…</p>
			<p class="e-paragraf"><span class="CharOverride-9">Birbirimizin evine gittiğimiz oluyordu. Mesela evlerine ilk radyoyu alanlardan biri Turgut’un ailesiydi. 1934 yılında pek az evde telefon ve radyo vardı. “Naber, nasılsın?” diye sorduğumda “Efendim biz radyodan tekke müziği dinliyoruz” diyordu. Bizim evde yoktu. Ağabeyim, 1946 yılında Almanya’dan getirdi bir radyo. Turgut çok çalışkandı. Hepimizden ileri bir çalışkanlığı vardı. Benden iki yaş büyüktü. Bir hastalık geçirmiş, bir müddet okula gitmemiş, evde yatmış ve sene kaybetmişti. Liseden sonrasında da birdenbire hükümetle arası bozuk olan İttihat Terakki döküntüsü Hüseyin Cahit Yalçın’ın taraftarı oldu. Sonra </span><span class="CharOverride-9">Alparslan Türkeş’le birlikte hapse girmişler. Silahla Kur’ân üzerine yemin etmişler. Zeki Velidî de şefleri. Mimar Sinan Üniversitesi’nde asistan oldu hapisten çıktıktan sonra. Babası işini kaybetti. Beyazıt Karakolu’nun yanındaki konakta otururlardı. Alt katta babasının röntgen muayenesi, hasta bakıcıları vardı, üst katı lojman olarak kullanıyorlardı. Biz de bir gün Turgut’un evine gitmiştik. Kapıda babası Hasan Ferit Cansever ile karşılaştık, selamlaştık. O sırada Türkçü bir dergi çıkaran babası “Çocuklar arkadaşlarınız arasında bizim </span><span class="italik">Türk Yurdu</span><span class="CharOverride-9"> dergisinin propagandasını yapın” dedi. Ben eğitim için Almanya’ya gidip döndükten sonra öğrendim ki Turgut Cansever ile babası “kapı kapamaca” içeri girmişler… Zeki Velidî’nin yanında, kurdukları milliyetçi grubun içinde tabancayla Kur’ân üzerine yemin eden bir cemiyet kurmuşlar. O zaman İnönü, milliyetçiliğin müthiş karşısında. Emniyet Müdürü Ahmet Demir’e talimat veriyor. Bir gece hepsini toplayıp tutukluyorlar. Sonra ben Türk Tarih Kurumu’ndayken, kurum binasının yenilenmesini üstlenen mimar oldu Turgut. Bir baktık ki inşaatın taşeronu olarak eski tüfek komünisti yanına almış. Sonra liseli arkadaşlarla buluştuğumuzda Turgut’un lafı geçince “Tarikatçı oldu” dediler. </span></p>
			<p class="e-paragraf"><span class="CharOverride-9">Eski Bonn Büyükelçisi emekli bir sefir vardı. Onun eşi Emel Esin, Sorbonne’da okumuş. Karı-koca emekli olunca Salacak’ta eski bir yalı yerine inşa edilmiş modern bir eve yerleşmiş, Rusya’dan topladıkları kitaplarla da muazzam bir kitaplık yapmışlardı. Bir vasiyetname ile de bu kitaplığı bir tarikata bağışlamışlar. Turgut ile bir gün gemide karşılaştık, bu hanımın kitaplığının kataloğunu hazırlıyormuş. “Bana da bir tane ver” dedim, üç cilt gönderdi. Emel Esin Hanım’ın peşine düşmüş. Gayet zengin, sosyetik, şık, cakalı gösterişli bir hanımdı ama sonra tarikatçı olmuş. O da o tarikata girmiş. Bu dalgalanmaya hayret etmiştim: İttihatçı, padişahçı, milliyetçi, solcu, tarikatçı.</span></p>
			<p class="e-soru">Dönemin eğitim sistemi nasıldı? Sık sık değişiklikler olur muydu sistemde?</p>
			<p class="e-paragraf"><span class="CharOverride-9">Bir gün Hasan Âli Yücel</span><span class="dipnotno CharOverride-11"><a href="#footnote-220-43" id="footnote-220-43-backlink">43</a></span><span class="CharOverride-9"> bir sistem kurdu. Dersler öğleye kadar olacak. Öğleden sonra sınıfa gelip oturacaksın, bir hoca herhangi bir hoca tayin ediliyor, kürsüye gelip oturacak. Siz mütaala yapacaksınız. Kendi kendinize çalışacaksınız, anlamadığınız yer olursa o hocaya soracaksınız. İyi ama ben Fransızca dersinden bir şey anlamasam gidip de onu matematik hocasına mı soracağım! Etüt dersi gibi bir şey. Onun için millet arkada dalga geçiyordu. Ohooo.. </span><span class="italik">Voilá</span><span class="CharOverride-9"> dergisi olanın başında toplanırdı millet. Buydu yani, lüzumsuz, zaman kaybı. Bu zaman kaybından kurtulmak için çareler arıyordum. Dışarıda bir işte çalışıyormuş gibi bir kâğıt alıp etütten kurtulma yolunu da kullandık. Ben mesela, sinemalarda yöneticilik yapan Cemil ağabeyimden bir kâğıt aldım, etüt saatinde sinemanın tercüme işlerinde yardımcı olduğuma dair. O belgeyle etütten kaçtım. Ne yapacağım, boşuna zaman kaybından başka bir şey değil. Hiçbir şey yapılmıyor, hiçbir şey okunmuyor. Almanca hocasını getirip koymuşlar etüt dersine. Hepimiz Almanca okumuyoruz ki! Sınıfın yarısı Almanca yarısı İngilizce eğitimi alıyor, Fransızcanın yanında ikinci yabancı dil olarak. Gelmiş oraya oturmuş Almanca hocası bir Alman! Ona Almanca okumuyorsam nasıl soru soracağım? Neticede ben Almanca değil İngilizceyi ikinci dil olarak seçmiştim. Zaten Fransızcam da vardı. Lise, o zamanlar 12 seneydi. Şimdi gürültü, patırtı, kıyamet kopuyor 12 sene oluyor diye! Biz o zaman 12’yi rahatlıkla okuduk. </span></p>
			<p class="e-soru">O dönemde Almanca çok daha yaygın olduğu halde neden İngilizceyi tercih ettiniz?</p>
			<p class="e-paragraf"><span class="CharOverride-9">Vallahi, babam deniz subaylığından emekliydi. Kaptan mektebinde de öğretim üyesiydi. Sivil kaptanlık için Ulaştırma Bakanlığı bir okul açmıştı 1930 yılında. O zamana kadar alaylıydı. Ortaköy’de bir okul açıldı ve babamı oraya öğretmen tayin ettiler. Bütün eski deniz subayları onun kadrosuna alınmıştı gerek idaresi gerek öğretmen olarak. Babam orada öğretmen olarak görevliydi, ikinci emekliliğine, yani 65 yaşına kadar, yani benim liseden mezun olduğum seneye kadar oraya hocalık yaptı, kaptan yetiştirdi. Onun için İngilizceye ilgisi vardı, denizcilik kitapları İngilizceydi, kendisine yardımcı olmam bakımından benim İngilizce öğrenmemi tercih etti. </span></p>
			<div class="_idGenObjectLayout-2">
				<div class="koseliresim _idGenPageitem-18 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum3-4.jpg"/>
				</div>
			</div>
			<p class="e-resimalti"><span class="CharOverride-7">Yıl 1938. Galatasaraylı Semavi Eyice babası ve annesiyle Adalar’da</span></p>
			<div class="_idGenObjectLayout-2">
				<div class="koseliresim _idGenPageitem-19 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum3-5.jpg"/>
				</div>
			</div>
			<p class="e-resimalti"><span class="CharOverride-7">Bu fotoğrafın arka yüzü…</span></p>
			<p class="e-soru">Galatasaray Lisesi öğrencileri okul dışındaki zamanlarda hangi mekânlara giderdi? Örneğin nerede yemek yerdiniz?</p>
			<p class="e-paragraf"><span class="CharOverride-9">Galatasaray Lisesi’nde okurken Beyoğlu’nda Nektar adında bir lokal vardı. İlk defa burada Metin ile 12 kuruşa bir çift sosis ve francala yiyerek açlık bastırmıştık. Metin’in davetlisi olarak bu basit yemekten sonra ben de onu sinemaya götürmüştüm. Ağa Camii yakınındaki Abdullah Efendi Lokantası, Galatasaray’ın karşısında dar bir sokağın içindeki Rus Lokantası veya Ağa Camii’nin karşısında Taksim’e doğru giderken alt katında ayakta servis yapılan fakat üst katı lüks bir lokanta olan Atlantik gibi yerler ünlü Beyoğlu restoranlarıydı. Bir de Degustasyon adlı bir restoran vardı. Öğrenci olarak bizim buralarda yemek yememiz bahis konusu değildi. Bizim devamlı gittiğimiz yer İngiliz Konsolosluğu’ndan </span><span class="CharOverride-9">Galatasaray’ın girişine kadarki bölüm arasında bulunan bir Rum lokali idi. Burada içki yoktu fakat çok ucuza sucuk yumurta servisi yapılırdı. Öğrenciliğimde en sık uğradığımız yerlerden biri buydu. </span></p>
			<p class="e-soru">Galatasaray Lisesi gibi köklü bir okulda okumak, 30’lu yıllarda Beyoğlu’nda olmak size nasıl bir gençlik yaşattı?</p>
			<p class="e-paragraf"><span class="CharOverride-9">Galatasaray sayesinde bizim de ömrümüz Beyoğlu’nda geçti. Bütün sokaklara girdik çıktık, bütün lokantaları, birahaneleri öğrendik. Sonrasında arka sokakları merak ettik, onları da gördük. O zaman Tünel’deki Haşet Kitabevi’nde bütün Fransızca kitaplar bulunurdu. Muazzam bir kitabeviydi. Fransızlar kurmuş, Fransa’da basılan tüm kitaplar oraya geliyor. Yakın zamana kadar da açıktı ama şimdi kapatmışlar. Biz de hemen her gün buraya gider, yeni çıkan kitapları takip ederdik. Yine birtakım açık-saçık Fransız dergilerine de burada bakardık. Tabii bir de sinemalar baş ziyaretgâhımızdı. Bu konuda diğer arkadaşlarımdan daha şanslıydım. O sırada İstanbul sinemaları da daha çok Rumların elindeydi. Ben Pembe teyzenin sinema şirketinde çalışan oğlu Cemil ağabey sayesinde üniversiteden mezun oluncaya kadar sinemaya hiç para vermedim. Beyoğlu avucumun içindeydi. Başta Alkazar olmak üzere istediğim sinemaya gider, filmleri balkondan izler hatta istediğim artistlerin imzalı fotoğraflarını alırdım. O zamanlar Avrupa ve Amerika’dan gelen filmler İstanbul’da bir hafta oynar, daha sonra da Kadıköy’e geçer, bir müddet orada gösterilir ve </span><span class="CharOverride-9">Anadolu’ya gönderilir. İstanbul’da bir daha hiç oynamazdı. Yani rahatlıkla sizinle sinema tarihi üzerine konuşabilirim. Eskiden bütün sinemaların Batılı isimleri vardı. Mesela Etoile Sineması, Opera Sineması, Artistik Sineması, Shik Sineması gibi daha sonra 1934’de Milli Türk Talebe Birliği, Beyoğlu’nda büyük bir miting yaparak yabancı isimli sinemalara saldırdı ve bu olaydan sonra sinemalar isimlerini değiştirdi. İşte mesela Etoile Sineması, Yıldız Sineması oldu; Opera Sineması, İpek Sineması oldu, Artistik Sineması ise Sümer Sineması adını aldı.</span></p>
			<p class="e-soru">Galatasaray mezunlarının birbirleriyle dayanışma, “Ağabeye danışma” kültürü vardır derler… </p>
			<p class="e-paragraf"><span class="CharOverride-9">Öyle derler ama ona da pek inanmıyorum. Büyük sınıflardan olanlara “ağabey” derler, öyle bir gelenek vardı ama o gelenek de artık bitti gibi. Galatasaray Lisesi’nde her gün saatlerce birlikte dolaştığımız, oldukça milliyetçi ve dindar bir arkadaşımla yıllar sonra </span><span class="CharOverride-9">Ankara’da Türk Tarih Kurumu’nun bir konferansında karşılaştım. Milli Eğitim Bakanlığı Talim Terbiye Kurulu üyesi olmuştu. Kucaklaştık. Biraz sohbet ettik. Samimiyete dayanarak “Ya senin için solcu oldu diyorlar, doğru mu?” dedim. Şöyle bir dikleşti bana karşı. “Yani senin gibi ortaçağda mı kalacaktık!” oldu yanıtı. Diyecek bir şey bulamadım, Satı Erişen’e. </span></p>
			<p class="e-soru">Galatasaray Lisesi’nden mezun olmanızın üzerinden tam 72 yıl geçmiş. Hâlâ görüşebildiğiniz arkadaşlar var mı?</p>
			<p class="e-paragraf"><span class="CharOverride-9">Birkaç yıl önce en yaşlı mezunları bir araya getirdiler bir davette. Lisedeyken sınıftan Sabit Gabay ile aramız çok iyiydi. O daha sonra Amerika’ya gitmiş ve epey mühim bir adam olmuş orada. Davet için Amerika’dan gelmiş İstanbul’a. Lisedeyken orta bir öğrenciydi, öyle “Bir şey olacağım” şeklinde ihtirasları da yoktu nasıl o kadar sivrilmiş orada, şaşırmıştım. Biraz sohbet ettik o gün. “Ben ara sıra Topkapı Sarayı’ndan bazı notlar istiyorum, gönderiyorlar” dedi. Onunla o kadar samimiydik ki teneffüs ya da öğle yemeği aralarında okul koridorlarındaki turlamayı birlikte yapardık. Okulun alt katında yemekhane ve boydan boya koridor vardı. Bir buçuk saatlik öğle yemeği arasında yemeğimizi 15 dakikada yerdik. Geri kalan zamanda ne yapardık? Hava bozuksa dışarı çıkamayacağımız için arkadaş gruplarıyla koridorda yürüyerek dolaşırdık. Aynı sınıfta değildik ama Çetin Altan da o koridorda turlardı. O sırada mesela sekiz tane birinci sınıf vardı, aynı yıl okusanız bile farklı sınıflarda olabiliyordunuz. </span><span class="CharOverride-9">Şevket Eygi de varmış benden bir iki devre geride ama aynı dönemde okulda. Bir iki defa karşılaştık daha sonra, yıkılan camiler üzerine konuştuk. Hıfzı Topuz da yaşıyor ama alanlarımız ayrı olduğu için pek karşılaşmadık. </span></p>
			<p class="e-soru">Çocukluğunuzdan, 20’li, 30’lu yıllara dair Türkiye’nin sosyal ve siyasal olaylarından neler hatırlıyorsunuz?</p>
			<p class="e-paragraf"><span class="CharOverride-9">20’li yıllarda çok küçüktük o zaman, çok sıkı tahkikat vardı. İnsan çok rahat konuşamazdı. Tehlikeliydi. 30’larda laf olsun diye Serbest Fırka adıyla ikinci bir parti kurdular. Halk Partisi’ne taraf olmayanlar oraya girdi, girenleri toplayıp mimleyip partiyi de apar topar kapadılar. O iş de bitti. Başında da Atatürk ile beraber ta Kuzey Afrika’da Trablus Savaşı’na katılmış Fethi Bey vardı üstelik. En çok Türk bayrağını değiştirme girişimine sinirlendiğimizi, şiddetle protesto etmek için hareket halinde olduğumuzu hatırlıyorum. Durmadan söyleniyorduk. İçeriye almadılar ama alabilirlerdi. Sıkıysa Taksim Meydanı’na çık o dönemde...</span></p>
			<p class="e-perde" id="_idParaDest-4">Dördüncü Bölüm İstanbul ve Bizans’la Tanışma</p>
			<p class="e-1-baslik">785, SEMAVİ EYİCE… TURGUT VE AHMET’LE İSTANBUL’U KEŞİFTE</p>
			<p class="e-soru">Sizde Bizans ve İstanbul merakı nasıl başladı?</p>
			<p class="e-paragraf"><span class="CharOverride-9">Galatasaray’da altıncı sınıftan itibaren askerlik dersi alıyorduk. Derse bir gün bir üsteğmen geldi. İki öğrenciye bir ödev verdi. Bana da “İstanbul’un Kuşatılması ve Fetih” düştü. İstanbul’un Fethi’ne ilişkin yeni alfabeyle Türkçe doğru düzgün bir kitap yoktu. Ahmet Muhtar Paşa</span><span class="dipnotno CharOverride-11"><a href="#footnote-220-44" id="footnote-220-44-backlink">44</a></span><span class="CharOverride-9"> yazdığı</span><span class="italik"> İstanbul’un Fethi 1453</span><span class="CharOverride-9"> kitabı vardır. Ama Sadrazam Ahmet Muhtar Paşa ile karıştırılmasın, iki tane olduğu için ona “Topçu Ahmet Muhtar Paşa” derler. Topçuluk tarihi üzerine kitabı vardır çünkü askerî müzeyi de o kurmuştur. Onu anlamama imkân yoktu çünkü eski Türkçe yazıyordu. Oturup Fransızca kitaplardan bir redaksiyon yaptım. Bir ara dedim ki, “Bunları okudum, Fethi yazıyorum ama şu İstanbul Surlarını da görmeliyim.” Kadıköy’de doğdum, büyüdüm, sokak sokak gezmişim ama İstanbul tarafını hiç bilmiyorum. Bisiklet üstünde, elimde İsviçreli Seyyah Ernest Mamboury’nin</span><span class="dipnotno CharOverride-11"><a href="#footnote-220-45" id="footnote-220-45-backlink">45</a></span><span class="CharOverride-9"> </span><span class="italik">İstanbul: Rehber-i Seyyahîn</span><span class="CharOverride-9"> kitabıyla İstanbul’u dolaşmaya başladım. </span></p>
			<p class="e-paragraf"><span class="CharOverride-9">Bu adam saltanat döneminde teknik üniversiteye desinatör hocası olarak gelmiş. O sırada şehre gelen yabancı arkeolog ve uzmanlara İstanbul’u gezdirmeye, rehberlik etmeye başlamış. Bir süre sonra eski eserler uzmanına, bir tür amatör arkeologa dönüşmüş. İstanbul’un 20’lere kadar çok sayıda rehberi var. Örneğin Isambert’in</span><span class="dipnotno CharOverride-11"><a href="#footnote-220-46" id="footnote-220-46-backlink">46</a></span><span class="CharOverride-9"> </span><span class="italik">İstanbul Seyyah Rehberi</span><span class="CharOverride-9"> ve başka seyyah kitapları da vardır. Ama en üstünü </span><span class="italik">Mamboury</span><span class="CharOverride-9"> kitabı çünkü İstanbul’un her şeyini, eserlerinden lokantalarına kadar anlatıyor. Bu kitapları topladım. 30’lara kadar bu iş onun elindeyken, sonrasında bizim turizm müdürlüğü başka rehberler tayin etti. Neyse, ben elimde o rehberle çalışıyorum </span><span class="CharOverride-9">İstanbul’u…</span></p>
			<div class="_idGenObjectLayout-2">
				<div class="koseliresim _idGenPageitem-20 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum4-1.jpg"/>
				</div>
			</div>
			<p class="e-resimalti"><span class="CharOverride-7">Sol başta Semavi Eyice ve yanında Mamboury, IX. Bizans Kongresi’nde,1953, Selanik</span></p>
			<p class="e-soru">Ödev için İstanbul üzerine çalışıyorsunuz…</p>
			<p class="e-paragraf"><span class="CharOverride-9">Ödev için… Fakat acemisiyim İstanbul’un, hiçbir yeri bildiğim yok. Hatta meşhur bir olayım var benim. Bisikletle araştırma yapıyorum ama o sırada bisikletlere plaka ve ehliyet zorunluluğu geldi.</span><span class="dipnotno CharOverride-11"><a href="#footnote-220-47" id="footnote-220-47-backlink">47</a></span><span class="CharOverride-9"> Polis plakasız yakaladı mı bisiklete el koyuyor. Ben de “Ehliyet alayım” dedim. O zamanlar devlet dairelerinde çocuk falan gördüler mi bayağı istismar ederlerdi adamı. Sıcak bir yaz günüydü, karakola gittim. “Kaymakamlıktan bir yazı almak gerek” denildi. Onu aldım ve dönüp başka ne yapılması gerektiğini sordum. Baktım içerde memur oturmuş, sıcakta yakayı bağrı açmış, dondurma yiyor. “Efendim, şu lazımdı” diyorum. Memur, içerdekine “Ne yapalım?” diye sordu, içerden gelen yanıt “Atlat oğlum, atlat” oldu. Atlat oğlum atlat! Böyle istismar ediyorlar. </span></p>
			<p class="e-soru">Sene kaçtı efendim?</p>
			<p class="e-paragraf"><span class="CharOverride-9">30’lu yıllar… 1934-35. Eve gidip konuşmayı anlattım, “Alamadım kâğıtları” dedim. Evdekiler düşündü taşındı. “Aaa, bizim İsmail Hakkı enişte var, başkomiser. Ona git, o sana yardımcı olur” dediler. “Nerede bu enişte bey?” Küçük Pazar Karakolu’nda. Küçük Pazar da neresi? Haliç’teki Atatürk Köprüsü’nün İstanbul tarafındaki başında yer alan bir karakol binası. Kadıköy’den vapurla Eminönü’ne geçtim, sonra Küçük Pazar’a doğru yürümeye başladım. Mevsim yaz, sıcak. Yürü, yürü, yürü, yürü, yürü bir baktım ki surlar bitti. Dedim ki “İstanbul bitti, ben yanlış geldim.” Birilerine sordum, çok geride kalmış. Hadi geri yürü, yürü, yürü… O zaman sahil yolu şimdiki gibi açılmış falan değil, her taraf bina dolu. Orada bir tarihî karakol binası. Sultan Mahmut</span><span class="dipnotno CharOverride-11"><a href="#footnote-220-48" id="footnote-220-48-backlink">48</a></span><span class="CharOverride-9"> döneminde, devlet otoritesini hissettirmek için yapılırmış karakollar. Yıktılar onları sonra, yoklar şimdi. Sora sora buldum Küçük Pazar Karakolu’nu. “Başkomiser İsmail Hakkı Bey’in makamı üst katta” dediler. O zamanlar komiserler bayağı forslu adamlar. İçeri girdim. “Ben falancayım” deyince o, bu, şu, falan derken “Ben bisikletime ehliyet alacağım ama zorluk çıkarttılar” dedim. Başkomiser, polislere “Ehliyet için ne lazım?” diye sordu: İkametgâh kâğıdı, bisiklet faturası… Ya hurdadan alınmış eski bir bisiklet, faturası olur mu? “Onun da kolayı var” dediler. Bir bisiklet tamircisinden “Parçalardan yaptığım bisikleti şu kadara sattım” diye bir kâğıt alınacak. Bir tamirci çağırdılar, baktım adam kasketi elinde geldi. Korkuyor “Niye çağırdılar acaba beni?” diye. Başkomiserin huzuruna çıkarılıyor, mühim bir mesele olmalı, başımıza ne iş gelecek… Anlattılar, kâğıdı imzaladı, teşekkür ettiler, gitti. İki liraya bisikleti satmış bana! Her şey tamam. “Senin karnın açtır” dedi. Aç tabii, sabah çıkmışım yola. Bir polis koştu gitti, bir yerlerden yemek aldı bana. Hatta gayet iyi hatırlıyorum: Patlıcan beğendi, yanına kebabıyla hoşaf. Bir de fotoğrafımı çektik, yanıma genç bir polisi de verip o zaman </span><span class="CharOverride-9">Beyoğlu Tünel’deki trafik müdürlüğüne gönderdi beni. Hemen bir ehliyet ve bisiklet plakası: 785, Semavi Eyice… </span></p>
			<p class="e-soru">Ve o bisikletle İstanbul’u keşfe çıkmaya başladınız. Eski İstanbul’da ilk dolaştığınız günlerde ne düşündünüz, ne hissettiniz? </p>
			<p class="e-paragraf"><span class="CharOverride-9">İstanbul surlarına hayranlıkla baktım. Ancak bir kısmını görebildim, sur boyunca yürüyemedim. Bütününe ilişkin bir fikrim yok ve bir merak sardı. 12 yaşındayım. Ya 10 ya da 12 Mart’ta bir Cumartesi günü, arkadaşım Ahmet ile çıktık yola. Bisikletle İstanbul’u keşfedeceğiz. İskeleye kadar tramvay ikinci mevki iki buçuk, birinci mevki dört buçuk kuruştu. İskeleye kadar bisikletle giderdim, 10 kilometre kadar. Akşam da aynı şekilde geri dönerdim. Kadıköy’den vapura binerdim. O kaptanların gözleri pekti yahu! Lodos fırtınası olur, “Bana mısın?” demezlerdi. Hatta bir gün resim yapmıştım. Resimde Kadıköy vapuru köpüklere batıyor çıkıyor… Salonların geniş camları vardır ya, onların tahta kepenkleri kapatılırdı lodosta çünkü gemi denize bata çıka ilerlediği için su oraya kadar geliyordu. Sürme iskelenin olduğu alt bölüm var ya, gemi dalıp çıktıkça orası su köpükleri içinde kalırdı. Böyle Kadıköy’den Eminönü’ne geçtik. Bindik tramvaya. Beyazıt’tan Edirnekapı tarafına doğru gidiyoruz. O zamanlar bu bölge yangın yeri. Bina falan yok, çünkü 1918 Yangını’nda</span><span class="dipnotno CharOverride-11"><a href="#footnote-220-49" id="footnote-220-49-backlink">49</a></span><span class="CharOverride-9"> İstanbul’un üçte birinden fazlası yanmış. Ayakta kalan yapıların da içi boş. Fatih Camii’ni geçtikten sonra büyük bir yanık cami gördük. Rehbere baktım. Meğer Hafız Ahmet Paşa Camii imiş, sonradan restore edildi. Şimdi Vatan Caddesi’nin bulunduğu çukur vadi ve ötesindeki tepeler bomboş. Yanık camiler, harap olmuş külahsız minareler… </span></p>
			<div class="_idGenObjectLayout-2">
				<div class="koseliresim _idGenPageitem-21 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum4-2-kotu.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice’nin İstanbul’u keşfe çıktığı ilk gün, Kalenderhane Camii önü, 1936</span></p>
			<p class="e-soru">1918 İstanbul Yangını’nın nedeni belli mi?</p>
			<p class="e-paragraf"><span class="CharOverride-9">Sabotaj. Tam harp zamanı, Rum çetelerinin çıkardığı söylenir. Cibali’de başlıyor ve üç gün yanıyor İstanbul. Öncesinde Mercan Yokuşu’ndan başlayan bir yangın, Beyazıt’tan geçerek </span><span class="CharOverride-9">Laleli’ye ulaşmış, oradan aşağıya Aksaray’a kadar inmiş. Ayrıca Vefa ve Bozdoğan kemerlerinin olduğu bölgede yangınlar var. 1908 ile 1918 arasındaki yangınlarda Edirnekapı’dan Kariye Camii’ne kadar olan bölge komple yanmış. </span></p>
			<div class="_idGenObjectLayout-2">
				<div class="koseliresim _idGenPageitem-22 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum4-3.jpg"/>
				</div>
			</div>
			<p class="e-resimalti"><span class="CharOverride-7">1908 İstanbul Yangını sonrası Fatih</span></p>
			<p class="e-soru">Siz tramvayla bu bölgeyi mi geziyorsunuz?</p>
			<p class="e-paragraf"><span class="CharOverride-9">Surların tamamını görmeye çalışıyoruz, Edirnekapı’ya doğru gidiyoruz. Bir baktık iki kubbeli, minaresi yıkık bir cami. Pat diye tramvaydan indik. Yürüye yürüye yanına gittik. Fenari İsa Camii</span><span class="dipnotno CharOverride-11"><a href="#footnote-220-50" id="footnote-220-50-backlink">50</a></span><span class="CharOverride-9">… Kapısı kilitli. Etrafını dolandık. Arkasında gecekondu gibi küçük evdeki bir kadıncağız “Ne istiyorsunuz?” diye sordu. “Merak ettik, bir tetkik etmek istiyoruz” deyince bize yardım ettiler. Verdikleri merdivenle pencereden içeri girdik. Çingeneler içeride at falan kesiyormuş. Bizans sanatıyla ilk temasım böyle oldu. Akşamları oturup birtakım kâğıtlara yazmaya başladım. Böyle çocuksu şeyler.</span></p>
			<p class="e-soru">O üsteğmenin verdiği “İstanbul’un Kuşatması ve Fethi” ödevi, sizin İstanbul’a olan merakınızı başlatan ilk etken mi oldu? </p>
			<p class="e-paragraf"><span class="CharOverride-9">İlk merak o ödevle başladı. O ödevi yaptım, bitti ama İstanbul’u dolaşmaya ve tanımaya çalışmaya devam ettim. </span></p>
			<p class="e-soru">O hocanın ismi neydi, sonra üst düzey bir komutan oldu mu?</p>
			<p class="e-paragraf"><span class="CharOverride-9">Maalesef adını hatırlamıyorum. Çünkü o derse geçici olarak birkaç kez gelmişti. Dersin esas hocası Zihni adında bir albaydı. Yunan Harbi, Balkan Harbi, İstiklâl Harbi… Bütün savaşlara girmiş çıkmış komutandı. Bizi bir gün Askerî Müze’ye, yani Aya İrini’ye</span><span class="dipnotno CharOverride-11"><a href="#footnote-220-51" id="footnote-220-51-backlink">51</a></span><span class="CharOverride-9"> götürdü gezdirmeye. Müzeden içeri girer girmez, tüm askerler selam durdu. “Ya burada Ruslardan alınmış sancaklar vardı, nerede onlar?” dedi. Sovyetlerle dost olmaya çalışıyoruz ya o sırada, kırılır, alınırlarmış… “Albayım onları kaldırdık” denilince, “Ne demektir efendim, sancak kaldırılır mı?” diye bir bağırdı, esip gürledi. Askerler tir tir titredi karşısında. Öyle bir devirdi o… Yine böyle İstanbul’u gezerken bir burmalı minaresi olan mescide girdik. O gün yanımızda Turgut (Cansever) da vardı.</span></p>
			<p class="e-paragraf"><span class="CharOverride-9">Ahmet ile olan </span><span class="CharOverride-9">İstanbul keşiflerine sonradan o da gelmeye başlamıştı. Bu camii, yeni terk edilmiş bir camiydi. Çünkü 1935’te bir kanun çıkmıştı: 500 metre içinde iki tane cami olmayacak. O cami de Şehzade Camii’nin duvarının dibindeydi ve ne olursa olsun terk ediliyordu. </span></p>
			<p class="e-soru">Kimin fikriydi o camiye gitmek?</p>
			<p class="e-paragraf"><span class="CharOverride-9">Birlikte yürüyor ve “Nereye gidelim?” diye düşünürken, o camiyi gördük. İçine girmeye karar verdik. Çatı çökmüş, duvar kalmış. Üçümüzün böyle İstanbul’u keşfe çıkarken bisikletle fotoğrafları da vardır. Bir de Muhuttin</span><span class="dipnotno CharOverride-11"><a href="#footnote-220-52" id="footnote-220-52-backlink">52</a></span><span class="CharOverride-9"> diye bir arkadaş vardı Yakacık’ta. Bisikletle İstanbul’u dolaşır, sahaflardan İstanbul kitapları alırdım.</span></p>
			<div class="_idGenObjectLayout-2">
				<div class="koseliresim _idGenPageitem-23 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum4-4.jpg"/>
				</div>
			</div>
			<p class="e-resimalti"><span class="CharOverride-7">785, Semavi Eyice,</span></p>
			<p class="e-resimalti"><span class="CharOverride-7">Turgut Cansever ve Ahmet Pekelmen ile İstanbul’u keşifte (sağdan sola)</span></p>
			<p class="e-soru">Peki bir ödevle İstanbul merakı başladı. Elinizde Momboury rehberiyle İstanbul’u dolaştınız. Ya sonra? Bu merak nasıl gelişti?</p>
			<p class="e-paragraf"><span class="CharOverride-9">Mamboury’nin kitabının kaynakça bölümündeki surlar, camiler, kiliseler hakkındaki kitaplarından bir liste çıkardım. Yani işte kendi kitabını hazırlarken kullanmış olduğu kitaplar genellikle Fransızcaydı. “Bu listedeki kitapları bir temin edip okuyayım” dedim. Tünel’de Fransız kitaplarının bulunduğu Haşet Kitabevi</span><span class="dipnotno CharOverride-11"><a href="#footnote-220-53" id="footnote-220-53-backlink">53</a></span><span class="CharOverride-9">’ne gittim. Orada kitaplar arasında dolaşan aksi ve lanet, Merkiz adında bir görevli vardı. Elimdeki listeyi uzattım. Bir bana bir de listedeki kitaplara baktı. “Bunlar bulunmaz, bulunsa da çok pahalı kitaplar. Bunları istiyorsan, Yüksek Kaldırım’da ara” dedi. O zaman Yüksek Kaldırım’da dört beş tane eski kitap alım satımı yapan Rum ve Yahudi kitapçılar vardı. Galata Kulesi’nin hizasında küçük bir Rum sahafa gittim. Dükkânın kapısında güzel bir Rum kızı duruyordu. O kıza “Ben şu kitapları arıyorum” dedim. Kız listeyi aldı, içeriye girdi. Karanlık bir dükkân, kapıdan başka ışık aldığı yer yok. İçerden genç adamla beraber çıktılar, adamın elinde benim kâğıt, “Bu kitapları kimin için arıyorsun?” dedi. “Kendim için” dedim. Şöyle bir döndü baktı bana. Karşısında 12 yaşında bir oğlan… “Allah Allah, ne yapacaksın bu kitapları?” dedi. “Ben meraklıyım, okumak istiyorum bu kitapları” dedim. “Yok, bu kitapları kolay kolay bulamazsın. Yalnız şu işaretlediklerim belki bulunabilir…” dedi.</span></p>
			<p class="e-paragraf"><span class="CharOverride-9">Sonra biz ahbap olduk. Meğer o kızın ağabeyiymiş o. Dükkân da babalarının dükkânı. Sonra o oğlan Yüksek Kaldırım’ın başında ayrı bir dükkân açtı. Bilhassa Bizans tarihini çok mükemmel bilen, acayip bir tipti. Sonra 60’larda bilmiyorum hangi sebepten sürüldü. Yunan tebaasıydı ama kimseye pek kulak astığı yoktu. II. Dünya Harbi sırasında Mısır’a gitti. O sıralarda Almanlar işgal etmişti Yunanistan’ı. Bazı Yunan subayları Mısır’da toplanmış ve İngilizler onları Almanlara karşı eğitiyordu. “Orada bir koca bulurum” diye gitti, bir daha da gelmedi. Evlendi herhalde. Kiast’ı sürgüne gittikten bir süre sonra, aradım buldum. Gayet şık bir kitapçı dükkânı açmıştı. Kendi de güzel bir ceket giyinmiş, Rum zenginlerine nadide kitaplar satıyor. Buradaki hayatından çok farklı bir yaşamı vardı orada. Şimdi ismini hatırlamıyorum.</span><span class="dipnotno CharOverride-11"><a href="#footnote-220-54" id="footnote-220-54-backlink">54</a></span></p>
			<p class="e-soru">Niye merak edip buldunuz onu?</p>
			<p class="e-paragraf"><span class="CharOverride-9">Bir ahbaplık edeyim, diye. Bu kadar sene tanıştığımız, konuştuğumuz kişiydi. Çocuklukta tanışmıştık.</span></p>
			<p class="e-soru">Sizi görünce ne dedi?</p>
			<p class="e-paragraf"><span class="CharOverride-9">Geldi, kucakladı. Düşünün, biz onunla 30’lu yıllarda tanıştık. Sonra sürülüp gitmesi 60’larda oldu. O kadar sene her Beyoğlu’na çıktığımda onun dükkânına uğrardım. Alışverişte, sohbette Rumca bazı şeyleri ona tercüme ettirdiğim oldu. Bizans tarihini iyi biliyor, iyi Fransızcası da vardı. Taksim tarafına bakan küçük, bazı uyduruk evler vardı eskiden, Etap Marmara’nın sırasında. Oradaki bir evde yalnız başına yaşıyordu. Beğendiği, kıymetli kitapları kendine saklıyordu. Tıklım tıklım nadide kitapla doluydu evi. Beyoğlu piyasasında, herkes satacağı kitabı ona götürüyordu. Bu da ölü fiyatla alırdı. Bir gün beni de ilgilendiren bir kitap getirdi birisi. Bu “Ben 20 lira veririm” dedi. Adam dükkândan dışarı çıksa, 25 lira verip alacağım kitabı adamın elinden. En son aldık kitabı ama... Sonra bir dalavere döndü, kaç zaman sonra o kitapları buradan ambalajladılar, paketlediler, memleketine yolladılar. Aslında hukuken yanlış bir şeydi. Çünkü yabancı kitabın dışarı çıkmaması gerekirdi. Ben mesela, kendi yazdığım kitabı Avrupalı birisine gönderiyorum. Kitap Fransızcaydı. Posta dedi “Ya bu kitap yabancı dilde, olmaz.” Kitabın yazarı benim, sadece yabancı dilde yazmışım ve gönderemiyorum. </span></p>
			<p class="e-soru">Kime göndermek istiyordunuz?</p>
			<p class="e-paragraf"><span class="CharOverride-9">İstanbul ve Bizans ile ilgilenen meslektaşlarıma. </span></p>
			<p class="e-soru">Konusu ne üzerineydi?</p>
			<p class="e-soru">İstanbul üzerineydi.<span class="dipnotno _idGenCharOverride-1"><a href="#footnote-220-55" id="footnote-220-55-backlink">55</a></span> Sonra Karaman civarındaki ören yerlerine dair bir kitap yazdım, ta Finlandiya’dan arkeologlar bu kitabı istedi. “Sizin böyle böyle bir kitabınız varmış. Lütfen bana bir nüsha gönderir misiniz?” diye… Postaladım. Bir süre sonra, karşılığında teşekkür olarak bana Finlandiya Arkeolojisi diye bir dergi geldi. </p>
			<p class="e-soru">Finlandiya’da arkeoloji de var mı?</p>
			<p class="e-paragraf"><span class="CharOverride-9">Finlandiya arkeolojisi beni ne ilgilendirir! Orada da arkeoloji varmış, buzların yüzeylerine dair. Pek bir şey anlamadım, koydum kütüphanede duruyor. Bir gün Japonya’dan bir Japonca kitap geldi. Allah’ın kulu, üzerinde okuyabileceğim dilde bir şeyi olsun. Adı nedir, neye dairdir? Sonra bir Japon’a rastladım ve sordum, neymiş diye. Anlaşıldı ki bir grup Japon akademisyen Kapadokya’daki kiliseleri tetkik etmiş. Memleketlerine döndüklerinde yazdıkları kitaptan bir nüsha da bana göndermiş. Brezilya’dan mektupla soru soran bile oluyor. </span></p>
			<p class="e-soru">İlk kitabınızın öyküsü nedir? Neden Fransızca yazmıştınız?</p>
			<p class="e-paragraf"><span class="CharOverride-9">Bizans Kongresi</span><span class="dipnotno CharOverride-11"><a href="#footnote-220-56" id="footnote-220-56-backlink">56</a></span><span class="CharOverride-9"> ilk defa Türkiye’de toplanıyor. Ben de o sırada yardımcı doçent olarak hazırlık komitesindeyim. “Yabancılar kendi şehirlerindeki kongrelerde, o şehri tanıtan bir kitap veriyorlar. Biz de İstanbul için yapsak” diye öneri getirince, komite, kitabı benim hazırlamamı istedi. Doğrudan doğruya Fransızca olarak yazdım, sonra asker oldum ve Kâğıthane’deki yedek subay okuluna gittim. Çarşamba günleri izin günümdü. Bizans Kongresi 15 Eylül’de açılacaktı, bir hafta öncesinde 6-7 Eylül</span><span class="dipnotno CharOverride-11"><a href="#footnote-220-57" id="footnote-220-57-backlink">57</a></span><span class="CharOverride-9"> olayları yaşandı. Rumların evlerini bastılar, işyerlerinin camlarını indirdiler, kiliselere hücum ettiler. Arnavutköy’de bir papazı sünnet ettiler sokakta.</span><span class="dipnotno CharOverride-11"><a href="#footnote-220-58" id="footnote-220-58-backlink">58</a></span><span class="CharOverride-9"> Ondan sonra bütün Yunan delegasyonu bir protesto çekti, “Biz kongreye gelmiyoruz… Kongre başkanı da, gönderdiğimiz metni kongre açılışında okusun” diye. O telgrafı hâlâ saklarım. Böyle bir rezalet, trajik bir olay oldu. Ama yabancı ülkelerden bayağı katılım oldu. 6-7 Eylül olaylarını kim organize etti, niçin yapıldı anlamadım gitti.</span></p>
			<p class="e-soru">Peki o olayların sonuçları ne oldu?</p>
			<p class="e-paragraf"><span class="CharOverride-9">O zamana kadar 150 bin Rum yaşıyordu İstanbul’da. Hepsi göç etmeye başladı. Halbuki Lozan Antlaşması gereği o Rumlara karşılık bizim Türkler de Gümülcine İskeçe’de yaşayabiliyordu. Bizimkiler hâlâ orada duruyor. Oradaki Türklerden ezkaza gelen olursa geri gönderiyoruz veyahut kaçak olarak Türkiye’de yaşıyorlar. Haymatlos,</span><span class="dipnotno CharOverride-11"><a href="#footnote-220-59" id="footnote-220-59-backlink">59</a></span><span class="CharOverride-9"> vatansız olarak yaşıyor, hiçbir vesikası yok. </span></p>
			<p class="e-soru">İstanbul tarihi için kötü bir şey oldu…</p>
			<p class="e-paragraf"><span class="CharOverride-9">Olmaz mı? Bir defa Rum meyhanelerinden tut birçok mağazaya, hepsi Rum’du. Hepsi gitti. </span></p>
			<p class="e-soru">O olayların, İstanbul’daki çok kültürlülüğü bitiren şeylerden biri olduğu söylenir…</p>
			<p class="e-paragraf"><span class="CharOverride-9">Tabii. Bir kültür bitti. Örneğin Rum meyhaneciliğinin üstüne yoktur. Bizim meyhaneciliği yapamıyoruz. Ne yaparsan yap, o kalite yok. Atina’ya ilk gidişimde, Pire Limanı’ndan yürüyerek kent merkezine gitmek istedim. Serde gençlik var, “Etrafı da görürüm” diye düşündüm. Nisan mı neydi… Yorulunca deniz kıyısındaki bir kahvehaneye oturmak istedim. Yaza hazırlık yapan, küçük, defne ağacının gölgesinde, fakir, salaş bir yer. Garson geldi. Yunan rakısı, bir uzo istedim. Ben sadece rakı istedim ama bir kadeh rakının yanında ikram olarak bir bardak soğuk su, bir tabak sardalya balığı, yanında üç yeşil zeytin geldi. Bu işte, biz bunu yapamayız.</span></p>
			<p class="e-soru">Biz bunu niye yapamayız?</p>
			<p class="e-paragraf"><span class="CharOverride-9">Yok, yapamayız. Eskiden Türk kahvesini servis ederken yanında lokum verilirdi. Şimdi yanındaki suyu bile kaldırdılar, onun için ayrıca para ödüyorsun. Halbuki bir şeyin nizamı vardır değil mi? Bizimkiler bunu bilmez. “Bu böyle kupkuru gelir mi?” dersen, bir şeyler getirirler sonra ona da ayrı bir fatura çıkarırlar. </span></p>
			<p class="e-soru">İstanbul çok kültürlü bir metropol olma özelliğini 6-7 Eylül olaylarıyla mı kaybetti?</p>
			<p class="e-paragraf"><span class="CharOverride-9">Başkentlikten çıkmasıyla kaybetti. </span><span class="CharOverride-9">İstanbul yüzyıllarca birkaç medeniyetin merkezi olmuş. Roma devrinde, Bizans ve Osmanlı dönemlerinde de öyle. 16’ncı yüzyılda bir Müslüman seyyah geliyor İstanbul’a. Ebu El Hassan</span><span class="dipnotno CharOverride-11"><a href="#footnote-220-60" id="footnote-220-60-backlink">60</a></span><span class="CharOverride-9"> Fas’tan geliyor. Düşünün Afrika’nın batısından bir ülke. Adam bir de kitap yazıyor, </span><span class="italik">Türkiye Sefaretnamesi</span><span class="CharOverride-9"> adında…</span></p>
			<p class="e-soru">Peki sizin İstanbul’u keşif gezilerinize dönecek olursak… 12-13 yaşlarında İstanbul’u tek başınıza dolaşırken, ailenizden nasıl tepkiler alıyordunuz? Yaklaşımları nasıldı?</p>
			<p class="e-paragraf"><span class="CharOverride-9">Tabii biz artık her cumartesi Ahmet’le İstanbul’u, cami ve eski kiliseleri geziyorduk. Evdekiler de bizim çocuk olmamızdan dolayı “Başınıza bir şey gelir” diye çekiniyordu. Ama hamdolsun, bir şeyle karşılaşmadık. Bisiklet ve tramvayla İstanbul’u keşfe çıkıyorduk. </span></p>
			<p class="e-soru">O dönem tramvayla tüm İstanbul’u gezebiliyor muydunuz?</p>
			<p class="e-paragraf"><span class="CharOverride-9">Muazzam bir tramvay şebekesi vardı o zaman İstanbul’da. Sur içinde üç tane hat vardı: Eminönü-Edirnekapı, Eminönü-Topkapı, Eminönü-Yedikule. Bu hatların arabaları bir tane motris, bir de arkasında römorku vardı. Ama o ahali fakir olduğunu iddia ederek birinci mevki araç istemiyordu, geçerken taşlıyorlardı. Çünkü motris birinci mevki, çekici araba yani. Beyazıt-Şişli, Fatih-Harbiye bunlar römorkun kuyruğu olursa Şişhane yokuşunu çıkamıyordu. Tek araba olması lazım. Fakat o zamanlar tramvaydan başka vasıta olmadığından salkım saçak kalabalık olurdu. Bir de üstelik çoluk çocuk dışarıdan asılırdı tramvaya. Şişhane yokuşunda bir iki facia oldu. Bir araba şimdi Beyoğlu belediye binası olan kaymakamlık binasının önünden çıkarken freni boşalınca yallah içindeki kalabalık yolcuyla birlikte karşıdaki apartmandan içeriye… Hatta o günde evde bir Ermeni kadın hasta yatıyormuş, “Nolooor” diye fırlamış dışarı! Tabii tramvay girdi içeriye. Ölen falan olmadı ama yaralılar vardı. Eminönü-Arnavu</span><span class="CharOverride-9">tköy hattı vardı. Sahil boyunca iki römorkla giden tren gibi... Rumelihisarı’na kadar gidiyordu. Maçka, Şişli, Kurtuluş hatları vardı. Yani aslında keşke zamanında kaldırılmasaydı da ıslah edilseydi. Mesela Almanlar önce zehir gibi tramvay yaptı Münih’te. Hitler döneminde metroya dönüştürülmeye başlandı. </span></p>
			<p class="e-soru">Neden kaldırıldı bu tramvay hatları?</p>
			<p class="e-paragraf"><span class="CharOverride-9">Efendim bizde birtakım zevat gidiyor dönemin sıkıyönetim generallerine. “Aman paşam, bu devirde tramvay olur mu? Kaldırın şunu ya!” diye… Ertesi gün emir verilir, tramvay son seferini yapar. Tamam, tramvay gitti! Yerine ne olacak, halk neyle gidecek? Efendim troleybüs. Kaç milyonlar verildi, Avrupa’dan troleybüsler getirildi. Ama cereyan olmadığında hareket etmelerini sağlayan yedek aküleri alınmamış. Elektrik kesiliyor, yerinde kalıyor o troleybüs. Hiçbir kıpırdama yok. Troleybüsle birlikte bütün trafik de duruyor tabii. En sonunda anlaşıldı ki troleybüs İstanbul’da imkânsız. Ondan sonra bütün o arabalar ziyan oldu. Kıyamet gibi troleybüs aldılar. Metroya zamanında başlasalardı, mesela Menderes zamanında Laleli Caddesi falan ay manzarası gibi oyuldu. Hazır oyulmuşken cadde tünelini de döşeyiver. Hiçbir şey hazırlanmadı. Ondan sonra orayı da sökelim, burayı da yapalım uğraşıp duruyorlar. Paris metrosuna gidin, kocaman bir Paris haritası vardır. Bulunduğunuz yer bellidir, gideceğiniz yerin düğmesine basarsınız. Minik minik ampuller yanar, kaç nolu hatla gideceğiniz yazar, arada aktarma yapmanız gerekiyorsa o da belli olur hemen. Ondan sonra biletinizi turnikeye verir, geçersiniz. Adamlar bu işleri organize etmişler. Mükemmel, tıkır tıkır çalışıyor. Ama biz zamanında yapmadık ve düşünün ki bizim 550 metrelik tünel, dünyada ikincidir.</span><span class="dipnotno CharOverride-11"><a href="#footnote-220-61" id="footnote-220-61-backlink">61</a></span><span class="CharOverride-9"> Ama devamı yok, gelmemiş, yapmamışız. Ben mesela eski mimarlardan birinin arşivini Avrupa’da tetkik ettim. Adam Galata’dan </span><span class="CharOverride-9">Büyükdere’ye kadar bir tren hattı döşenmesini teklif ediyor.</span></p>
			<div class="_idGenObjectLayout-2">
				<div class="koseliresim _idGenPageitem-24 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum4-5.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice bisiklet turları sırasında İstanbul’u eski kent dokusuyla tanıyabildi (1936). Durduğu yer Bostancı kıyıları ve arkasında adalar...</span></p>
			<p class="e-soru">Kim o mimar hatırlıyor musunuz efendim?</p>
			<p class="e-paragraf"><span class="CharOverride-9">Ayasofya’yı restore eden mimar. Ondan sonra bir projesi var: Şuralara istasyonlar yapılmak üzere bir tren..</span><span class="dipnotno CharOverride-11">.</span><span class="CharOverride-9"> Keşke o zamanlar adama olur deseydik de hiç değilse esası yapılmamış olurdu. Ondan sonra sen onu ıslah ederdin, yerin altına indirirdin. Şimdi uğraşıyoruz.</span></p>
			<p class="e-soru">Hattı olurdu en azından, şimdi kamulaştırmalar, yıkımlar ya da uzak mesafelerden dolaşmak zorunda kalmazdık... </p>
			<p class="e-paragraf"><span class="CharOverride-9">Değil mi? Ve şehir de ona göre gelişirdi. </span></p>
			<p class="e-soru">Size yurtdışından akademisyenlerin de mektuplarla soru sorduğunu görüyorum… </p>
			<p class="e-paragraf"><span class="CharOverride-9">Onlar başvuruyor da İstanbul’da kimsenin bir şey danıştığı yok! Artık anlayın memleketi… Yani belediye başkanı da beni gayet iyi tanır. Hatta evime gelmiştir, şu balkonda oturduk beraber Kadir Bey’le. Hatta benim yardımcım Gürcü’ydü ve ona Gürcüce hitap etti. Kendisi Artvinli ya. Çat pat biliyor. Bizim hizmetçi de şaştıydı, Nino Hanım. 90 yaşına gelmişim bir beklentim yok ama arada sırada bir toplantımıza gelin, bulunun denilebilirdi nezaketen. Bir şey karıştırmasam bile onu söyleyebilirdi. Yok! Oradaki zevat da “Biz buraya geldik ama bu işin başı falancadır” diyebilirdi. Onlar da demiyor.</span></p>
			<p class="e-soru">12 yaşında bisikletle İstanbul’u turlamaya başladınız. Aklınızda ne kaldı o yıllardan, nasıl bir İstanbul manzarası?</p>
			<p class="e-paragraf"><span class="CharOverride-9">O yaştaki bisiklet turlarıyla, tarihî İstanbul’u henüz bozulmamış haliyle yakından gördüm. Şimdi öyle bir İstanbul yok. </span></p>
			<p class="e-perde" id="_idParaDest-5">Beşinci Bölüm Almanya Treninin Tek Yolcusu</p>
			<p class="e-1-baslik">BABA, BIRAKIN BİZANS’I OKUYAYIM</p>
			<p class="e-soru">İstanbul’u keşfetme merakıyla bisikletiyle şehri dolaşan çocuk, ne zaman merakını meslek haline getirmeye karar verdi? Neden sanat tarihini seçtiniz? </p>
			<p class="e-paragraf"><span class="CharOverride-9">Hevesliydim ve “Ben Bizans sanatı uzmanı olacağım” diye karar aldım. Babam “Ben senin Dışişleri’ne girmeni, hariciyeci olmanı tercih ederim” diyordu. Ben sanat tarihçisi olmaya karar verdiğimi söylediğimde ise “Bu tip meslekler paralı kişilerin, zengin aile çocuklarının yapacağı iş. Sen bununla başa çıkamazsın” diyordu. Örnek olarak babası Sadrazam Esat Paşa’nın konağında büyüyen Celal Esad Arseven’i</span><span class="dipnotno CharOverride-11"><a href="#footnote-220-62" id="footnote-220-62-backlink">62</a></span><span class="CharOverride-9"> gösteriyordu, “Ona düşer böyle meslekler” diyordu mesela. Bizim böyle bir babamız yok… Kaderin garip cilvesi, 1958 yılında Türk Tarih Kurumu üyesi Celal Esad, sağlık durumu nedeniyle emekliye ayrılırken yerine beni seçtiler. </span></p>
			<p class="e-soru">Peki nasıl ikna ettiniz babanızı diplomat olmak yerine Bizans uzmanı olmaya?</p>
			<p class="e-paragraf"><span class="CharOverride-9">Dedim ki “Ben hariciyeci olayım ama o zaman el pençe divan durmasını bileceksin, değil mi? Herkesin karşısında ‘Baş üstüne beyefendi’, ‘Ne buyurdunuz efendim?’, ‘Öyle olsun beyefendi’ diyeceksin. Ben bunu diyemem. Bırakın, Bizans sanatı ve arkeoloji tahsiline gideyim” dedim. O da “İlla da bu olacaksın” diye direnmedi. Babam çok sert bir adamdı rahmetli. Mesleğe girmeme izin vermedi. Onun arzusu Siyasal Bilgiler’e gidip hariciyeci olmamdı ama benim pek emir altında kumanda olmayacağımı anlayınca üstünde durmadı. </span></p>
			<div class="_idGenObjectLayout-2">
				<div class="koseliresim _idGenPageitem-25 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum5-1.jpg"/>
				</div>
			</div>
			<p class="e-resimalti"><span class="CharOverride-7">Galatasaray diploması elinde, Almanya’ya gitmeye hazırlanan Semavi Eyice İstiklal’de</span></p>
			<p class="e-soru">Peki yıllar sonra siz kendi alanında ünlü bir hoca olunca, yaklaşım değişti mi? Tepkisi ne oldu?</p>
			<p class="e-paragraf"><span class="CharOverride-9">Benimle iftihar etti. Hatta üniversitede hoca olduğumu duydukları sırada Yalova’daki termal otelde bizim kayınpederlerle karşılaşmışlar. Onlara “İçmiyoruz da biz, nasıl kutlayacağız bu haberi” demiş. </span></p>
			<p class="e-soru">Üniversite seçimini nasıl yaptınız? Neden bombardıman altındaki Almanya’ya okumaya gittiniz?</p>
			<p class="e-paragraf"><span class="CharOverride-9">O zamanda bu bizim üniversiteler biraz cansızdı. Bir Ankara Üniversitesi Dil Tarih Coğrafya Fakültesi var, bir de İstanbul Üniversitesi Edebiyat Fakültesi Sanat Tarihi Bölümü. Sadece iki üniversitede bu bölümler var. Ben Galatasaray Lisesi’nden mezun olmuşum ve sene 1943! </span></p>
			<p class="e-paragraf"><span class="CharOverride-9">II. Dünya Harbi almış yürümüş durumda. Harbin en şiddetli olduğu sıralar, İngiltere’ye gitmek neredeyse imkânsız, </span><span class="CharOverride-9">Amerika zaten bahis konusu değil… Ben Fransız kültürü aldım ama Fransa işgal altında, ne olacağı belli değil. Muazzam sıkıntı içinde Fransızlar. Paris’te caddelerin döşemesi tahtadandı, ziftlenmiş ve fırınlaşmış özel ağaçtan. Isıtma imkânı olmadığında kazmalarla parkeleri söküyorlar, evlerine götürüp sobada yakıyorlar. Böyle haberler geliyor, düşünün Fransa’nın durumunu... Gidilecek memleket yok! Bir Almanya var. Oradaki üniversitelerde hem Bizans üzerine kitaplarını okuduğum ve eğitimlerini almak istediğim hocalar var hem de bu ülkede yabancı öğrencilere inanılmaz kolaylıklar sağlanıyor. </span></p>
			<p class="e-soru">Siz Fransız kültürüyle yetiştiniz. Fransızca ve İngilizce biliyorsunuz ama Almancanız bile yok…</p>
			<p class="e-paragraf"><span class="CharOverride-9">Evet, Almancam yok ve Alman kültürüm de yok. Ama “Hazırlık okur, öğrenirim” diye düşündüm. </span></p>
			<p class="e-soru">Tamam, ailenizi hariciye yerine Bizans okumaya ikna ettiniz ama Türkiye yerine bombardıman altındaki Alman üniversitelerinde okumaya nasıl ikna ettiniz? Savaş zamanı Almanya’ya gitmeniz ailenizi korkutmadı mı?</p>
			<p class="e-paragraf"><span class="CharOverride-9">Korktukları muhakkak. Ama burada kalırsam, her lise mezununa yapıldığı gibi beni de yaka paça askere alabilirlerdi. Babamın telaşı şu: O dönemde liseden mezun olanı hemen yedek subay olarak askere alıyorlar. Sonra da bırakmıyorlar adamı. Yedek subay olarak başlıyorsun, üsteğmen subay olarak devam ediyorsun. En az dört sene! Asker oluyorsun yahu, şakası yok işin! Ondan sonra askeriyede dört sene kaldıktan sonra bir daha okumak olur mu? O atmosferden, öğrencilikten çıktıktan sonra…</span></p>
			<p class="e-soru">Liseden sonra siz hemen bir okula kayıt yaptırmadığınız halde askerliğinizi nasıl tecil ettirdiniz?</p>
			<p class="e-paragraf"><span class="CharOverride-9">Beni de polis gelip kaç defa aradı. Hatta en sonunda “Ne yapabilirim?” diye sormaya başladım etrafa. Harbiye’de Teknik Üniversite binasının önünde eski jandarma karakolu vardı sütunlu binada. “Git, oradaki yüzbaşıyı gör” dediler. Gittim onu gördüm. “Kardeşim, sizin durumunuzda olanlar asker edilir ama sevk edilmez. Onun için seni rahat bırakmaları gerekir. Usulsüzlük yapıyorlar. Böyle idare et, pasaportun var, sonra çıkar gidersin” dedi. O da tehlikeli. Kaldığın takdirde, hemen üniformayı giydiriyorlar. Hazırlık kıtasında birkaç eğitim veriyorlar asteğmen diye, sonra teğmen oluyorsun ve başın derde giriyor. Çünkü yedeklere de öyle acayip angarya veriyorlar ki bir arkadaşın başına geldi. Ne kadar eski asker postalı varsa onların muhafazasıyla görevlendirilmiş. Postal! Altı ayda eskir ama miadı bir sene olduğu için saklanmak zorunda. Trakya’da çadırda kalıyorlarmış. Bir emir gelmiş, “Buradan geriye çekileceksiniz…” “Yahu üzerime zimmetli bilmem kaç bin tane postal, bunları nereye götürürüm!” diye şaşakalmış. </span></p>
			<p class="e-soru">Babanız Türkiye’de böyle askerlik durumu yaşayacağınza Almanya’ya üniversite eğitimi için gitmenizin daha iyi olacağına inandı öyleyse…</p>
			<p class="e-paragraf"><span class="CharOverride-9">Tabii. Bir de şöyle bir konuşma geçti aramızda: Almanya’ya gitmek için gerekli izinleri aldım, Karaköy’den de bavul almış, son hazırlıkları yapmak için eve gidiyorum. O günün gecesinde </span><span class="CharOverride-9">Almanya yoluna çıkacağım. Kadıköy’den Bostancı tramvayına binerken babamla karşılaştık. “Baba galiba gidiyorum” deyince, babam şöyle bir gözünü açıp bana baktı ama o an hiçbir şey demedi. Yıllar sonra sordum o anı, “Baba o gün bana niye öyle baktın?” diye. Babam dedi ki “Almanya bavulunu hazırlamışken ‘Şimdi ben gidiyor muyum?’ diye sual sordun ya. O Kadıköy Meydanı sinirden tepemde şöyle bir döndü.” </span></p>
			<p class="e-soru">Anneniz ne dedi peki? Hiç itiraz etmedi mi?</p>
			<p class="e-paragraf"><span class="CharOverride-9">Boynunu büktü, sesini çıkarmadı.</span></p>
			<p class="e-soru">Peki siz nasıl cesaret ettiniz savaşın ortasındaki Almanya’ya gitmeye?</p>
			<p class="e-paragraf"><span class="CharOverride-9">19 yaşındaydım. Siz 19 yaşında olmadınız mı? Gözüpek oluyor insanın. Hiçbir şeye aldırmıyor. Bir de ilk Bizans sanatı uzmanı olacağım…</span></p>
			<p class="e-soru">Bir ideal uğruna gidiyorsunuz. Bizans sanat tarihi uğruna, aşkına…</p>
			<p class="e-paragraf"><span class="CharOverride-9">E tabii… Türkiye’de diplomalı uzmanı olmayan Bizans sanatını ben yapacağım... O var, onu da hesaba katın!</span></p>
			<p class="e-soru">Bunun uğruna, bombardıman altındaki bir Alman şehrine üniversite eğitimi almaya gidiyorsunuz…</p>
			<p class="e-paragraf"><span class="CharOverride-9">Evet. Ve Almanca da bilmiyorum. Yola böyle çıktım…</span></p>
			<p class="e-soru">Nasıl gittiniz Almanya’ya?</p>
			<p class="e-paragraf"><span class="CharOverride-9">Müracaat ettik Ankara’ya. O zaman öyle her kafasına esen gidemiyordu yurtdışına. 1943 Haziran ayında mezun oldum Galatasaray’dan. Birkaç ay bekledik. Sonunda izin geldi. Pasaport işlemlerini yaptırıyorsunuz, beraber yemek götürülecekse onlar için de izinler alıyorsunuz. O sıralarda Atatürk bir Anadolu turuna çıkmıştı.</span><span class="dipnotno CharOverride-11"><a href="#footnote-220-63" id="footnote-220-63-backlink">63</a></span><span class="CharOverride-9"> Osmanlı, Selçuklu Camii ve eserlerinin harap halini ve antik kazılarda da hep yabancı uzmanların çalıştığını görmüş. İsmet İnönü’ye “Bu alanlarda çalışacak gençler yetiştirilsin, gerekirse Avrupa’ya gönderilsin” diye talimat vermişti.</span></p>
			<p class="e-soru">Siz de Atatürk’ün Avrupa’da eğitim için öğrencilere sağladığı burslardan yararlanabildiniz mi?</p>
			<p class="e-paragraf"><span class="CharOverride-9">Hayır. Bana öyle bir şey gelmedi. Zaten bunu kimsenin hatırladığı da yok. Bizans sanatı ile uğraşıyorum diye aleyhimde söylenenler de oldu. “Memlekette uğraşacak sanat mı yok! Bizans sanatı da ne oluyor!” dediler. </span></p>
			<p class="e-soru">İlk uğraşan siz miydiniz?</p>
			<p class="e-paragraf"><span class="CharOverride-9">Diplomalı olarak bu işle ilgilenen ilk kişi benim. Celal Esad, Bizans eserlerine dair İstanbul kitabında bir şeyler yazmıştı ama meslekten bir adam değil, amatör. Askerî okula gitmiş her paşazade gibi orada da yürümemiş ve genç yaşta askerlikten ayrılmış. Canciğer arkadaşı var, </span><span class="CharOverride-9">Kadıköy’de konağı olan bir kimse, onunla beraber yaşamışlar. Opera, tiyatro yazmışlar, şehircilik hakkında kitap tercüme etmiş, bir ara vekil de olmuş, öyle ömrünü doldurmuştu Celal Esad.</span></p>
			<p class="e-soru">Yola çıkarken yanınızda ne vardı?</p>
			<p class="e-paragraf"><span class="CharOverride-9">Dört tane bavulum vardı. Kışlıklar, bilmem neler… O zaman ekmek bile karneyle! Annemler evde ekmek yememişler, onları bile bavulun içine koymuşlar. Somun ekmeği, çay. Siz bilmezsiniz, o dönem Türkiye’de çay yoktu. Bir adam çıktı ve “Türkiye’de çay yetişir ve ben de yetiştireceğim” dedi. Ali Rıza Erten ve Zihni Derin’in</span><span class="dipnotno CharOverride-11"><a href="#footnote-220-64" id="footnote-220-64-backlink">64</a></span><span class="CharOverride-9"> çabalarıyla Türkiye’de çay üretilmeye başladı. Heykeli dikilecek adam onlar aslında. Savaş yıllarında karneyle bir kilo çay almıştık. Sonra diş macunundan tutun da pirinç ve fasulyeye kadar yiyecek vardı bavullarda. </span></p>
			<p class="e-soru">Trene nereden bindiniz, neler yaşandı ailenizle vedalaşırken?</p>
			<p class="e-paragraf"><span class="CharOverride-9">18 Ekim’de Sirkeci Garı’ndan saat 10’da kalkıyordu Almanya treni. Annem, babam ve o zaman çok samimi olduğum Galip geldi beni yolcu etmeye. O da enteresan bir çocuktu. Suriyeli, Türk ama malları orada kalmış. Babaları orada kalmış. Oğlunu Fransız mektebinde yetiştirmiş, tüm çocuklarını Türkiye’ye göndermiş. En küçük oğlu Galip’i yanında tutmuş, lise zamanında Galatasaray’a göndermiş. Onunla arkadaş olduk, sonra ziyan etti kendini, ne oldu bilmiyorum. Neyse, trene koydular, uğurladılar ve tren kalktı. </span><span class="CharOverride-9">Bulgaristan onlarla müttefik olduğu için Türkiye’den demiryoluyla Almanya’ya kadar gidilebiliyordu. Aslında kısa olan yol, Yugoslavya üzerinden geçiyordu ama o tren hattını kimse tercih etmiyordu. Çünkü Yugoslav çeteleri trenlere ateş açıyor, sabotaj yapıyordu. Sivil yolcular genellikle Romanya ve Macaristan üzerinden Almanya’ya gidiyordu. Bizim tren Sirkeci’den kalktıktan sonra köy istasyonlarında bile durarak gidiyor. Köylüler, Trakyalılar trene iniyor biniyor. Yavaş yavaş sınırına yaklaştıkça Türk yolcular da azaldı. Tam Yunanistan’a yakın kimse kalmadı vagonda benden başka. </span></p>
			<p class="e-soru">Trende tek yolcusunuz…</p>
			<p class="e-paragraf"><span class="CharOverride-9">Tek yolcuyum. Bir tek üniformalı polis var. O polisle ahbaplık ettik. Sonra bir adam geldi. Sanki trende başka bir yer yokmuş gibi gelip benim karşıma oturdu. Garip bir adam, tuhafıma gitti. Yunanistan topraklarında kalan istasyonlardan birinde tren durduğunda, resmî polis “Gel kardeşim, şurada sıcak bir çay içelim” dedi. Polise “Ya garip bir adam kompartımana geldi” diyecek oldum. “Aldırmayın, bizdendir” dedi. Polisle çay içtikten sonra kompartımana döndüm ve o adama “Siz ne iş yaparsınız, nereye gidiyorsunuz?” diye sordum. “Duydunuz ya” dedi, “Pekala” dedim. Bu vaziyette trenin tek yolcusu olarak yol almaya başladık.</span></p>
			<p class="e-soru">Siz trenle Bulgaristan ve Macaristan üzerinden Almanya’ya gidecektiniz. Yunanistan nereden çıktı?</p>
			<p class="e-paragraf"><span class="CharOverride-9">Bizim </span><span class="CharOverride-9">Lozan’da</span><span class="dipnotno CharOverride-11"><a href="#footnote-220-65" id="footnote-220-65-backlink">65</a></span><span class="CharOverride-9"> yaptığımız saçma sınırlardan biri de bu Türk-Yunan sınırı. Türkiye’nin tren hattının üç-dört istasyonu Yunan topraklarından geçiyor, sonra tekrar Türk toprağına giriyor. 60’lı yıllara kadar bu böyle kaldı, sonra tüm hattı Türk topraklarına aldılar. O zamana kadar Edirne’ye gitmek için önce Yunanistan’dan geçiyordun. Hatta II. Dünya Harbi sırasında Yunanistan’ı işgal eden Almanlar, “Bu böyle sınırda çok problem yaratıyor, treninizin geçtiği duraklardaki toprakları kendi sınırınızın içine alın” teklifinde bulundu ama Türkiye kabul etmedi, “Hayııır, Yunanlı dostlarımızın toprağı alınır mı hiç!” Bizim tren de işte böyle Türk topraklarından bir vagon lokomotifle Yunan topraklarına girdi. İstasyon levhalarındaki Rumcanın altına da Türkçe olarak adlarını yazmışlardı. Ama Alman memurları da vardı. Hâlâ gözümün önündedir; yakasında turuncu renkte eşarp bağlamış bir Alman subayı geldi ve “Almanya için bir öğrenci değil mi?” diye sordu. Sonra “Taaak” diye vurdu mührü benim pasaporta. O kısa yolculukta bile Yunanistan’a girdi-çıktı işlemi yapıldı. Sonra Bulgaristan’a doğru yola çıktı tren ama bir sorun var: Ben yataklı tren bileti aldım. Vagons-Lits</span><span class="dipnotno CharOverride-11"><a href="#footnote-220-66" id="footnote-220-66-backlink">66</a></span><span class="CharOverride-9"> Yahudi teşkilatı diye Almanlar, Alman toprakları ve Almanların bölgesindeki topraklarda bu şirketin trenlerinin çalışmasına izin vermiyordu. Onların “Mitropa”</span><span class="dipnotno CharOverride-11"><a href="#footnote-220-67" id="footnote-220-67-backlink">67</a></span><span class="CharOverride-9"> diye ayrıca bir şirketleri var. Mitropa’nın vagonlarını da Türkiye Cumhuriyeti, Türk sınırından içeri sokmuyor. Güya biz tarafsızız ama böyle de garip bir durum var. Bizim Ankara ve Bağdat hattı da öyle, Haydarpaşa’dan kalkıp Konya-Adana üzerinden Bağdat’a giden bir hat, Suriye-Irak sınırı boyunca giden başka bir hat vardı. Almanlar yapmıştı o hattı. Ondan sonra orada Vagons-Lits çalışırdı, yataklı vagonlar. Fakat Almanlar kendi işgal altındaki yerlerde izin vermiyorlardı bu şirketin çalışmasına. </span></p>
			<p class="e-soru">O sırada Bulgaristan da işgal altında mıydı?</p>
			<p class="e-paragraf"><span class="CharOverride-9">İşgal değil müttefikti, </span><span class="CharOverride-9">Romanya da öyle. Yani, bir gece devam etti yol normal kompartımanla. Bulgaristan’a girdikten sonra, kompartımana istasyonlardan Bulgar yolcular binmeye başladılar. Vagon Türk, camda ay yıldız var ama yataklı vagonlar yok hâlâ. Artık sabah olmuştu, pencerelerin perdesini indirdiler. Bulgaristan’ı boydan boya geçiyoruz ama dışarıyı görmek yok. O vaziyette hava kararırken Sofya Garı’na girdik. Ama Bulgarların da hınzırlığı malum. Her fırsatta o hınzırlıklarını eksik etmezler. İstanbul’dan gelen tren Sofya garına girdiğinde, yataklı tren daha önce hareket etmiş oluyor. Almanya’ya gidecek olan tren mecbur oluyor bir iki gece Sofya’da barınmaya. O akşam bir baktım karşı peronda da bir tren duruyor. Sofya-Budapeşte-</span><span class="CharOverride-9">Berlin yazılı. Şansıma gitmemiş daha tren. Hemen bavullarımı aldım ama dört bavul, her biri kurşun gibi. Onları indir aşağıya, sonra koştura koştura trenin içine yerleştir, epey terledimdi. Sofya’dan itibaren yataklı tren başlıyor ve benim de Mitropa için yataklı biletim var. Ama “Tren kalkmadan bir içine atayım kendimi, sonra yataklıyı ararım” diye düşündüm. Memuru buldum, bileti verdim. “Tamam” deyince, bu defa yataklı vagonu aramaya başladım. O sırada genç bir Bulgar subayı bana yardım etti. Meğer o da normalde eczacıymış, bizde olduğu gibi savaş nedeniyle subay yapılan sivillerden biri. Aslında “Adama bir hediye vereyim” diye düşündüm ama bavullar mühürlüydü ve onunla da vedalaşamadım. O genç de yedek subay olarak askere alınmış. Neyse, trene bindim. Yataklı vagona geçtim. Biraz sonra baktım bir Alman deniz subayı da geldi. Alt yatağı da ona ait kompartımanda. Hep iki yataklı kompartıman var, birinci biletli diye bir şey satılmıyor. O da genç bir subay, üsteğmen. Yunanistan’daki Alman deniz kuvvetlerinden bir subay, izinli gidiyor Almanya’ya. Oradan hareket ettik. Ben Almanca bilmiyorum, o da başka bir dil bilmiyordu, o yüzden Alman askerle pek anlaşamadık. Tren gece Sofya’dan kalktı Almanya’ya doğru ama benim iki problemim var. Almanya hattı üzerinde iki memleket var ki Türk hükümeti bunları devlet olarak tanımıyor. Biri Hırvatistan diğeri Slovakya. Almanlar, bu bölgeleri işgal ettikten sonra Yugoslavya ve Çekoslovakya’yı bölmüş, Hırvatistan ve </span><span class="CharOverride-9">Slovakya diye iki ayrı ülke ortaya çıkarmış. “Almanlar bunu yaptı” diye İngilizler bu devletleri tanımıyor. Biz de kabul etmiyoruz tabii. Şimdi Anglo-Amerikan siyaseti bunları ayrı devletler yaptı ama o zaman Hitler yaptı diye karşı çıkmışlardı.</span><span class="dipnotno CharOverride-11"><a href="#footnote-220-68" id="footnote-220-68-backlink">68</a></span><span class="CharOverride-9"> Bizim tren, Sofya’dan Belgrad’a geldiğinde epey duracaktı ve o sırada vize almayı düşündüm ben de. Türkiye tanımadığı için bizim ülkeden vize alma imkânım yoktu. Tren Belgrad garında beklerken şehre çıktım. Sora soruştura konsolosluklar bölgesini aramaya başladım. Elinde bisikletle yokuşu çıkan bir kız Fransızca biliyormuş meğer, Slovakya Konsolosluğu’nu sorduğumda “Şurada tanımadığım bir bayrak var, belki odur” dedi. Çat kapı girdim o bayraklı binadan içeri, gerçekten de Slovakya Konsolosluğu imiş. Vize istedim. Para da aldıktan sonra pasaportuma vize mührünü bastılar. Ama Hırvat Konsolosluğu’nu bulamadım. Trene geri döndüm. Hırvatistan sınırında duran trenin penceresinden bir baktım, memurların elinde benim pasaport. Orada ayaküstü vize veriliyormuş. Budapeşte’de başıma garip bir olay geldi. Kompartıman görevlileriyle Fransızca sordum, onlar da bana “Tren birde kalkacak” dedi. Ben de o sırada ayaklarım biraz hareket etsin düşüncesiyle perona indim. Geri döndüğümde baktım benim tren kalkıp gitmiş. Sonradan anladım ki kompartıman görevlisi bozuk Fransızcası ile aslında “Tren bir saat sonra kalkacak” demeye çalışıyormuş. Budapeşte’de muazzam bir tren garı vardı. Gar idaresine gittim, “Ya durum böyle böyle... Eşyam orada, tığı teber kaldım burada.” Dinlediler “Senin tren gitti, yapılacak bir şey yok” dediler. Tabii ben derdimi Fransızca anlattığım için beni Fransız sanmışlar ve o harp koşullarından dolayı Fransızları küçümsediklerinden beni de aşağılıyorlar. Fransızlar harpte mağlup durumda o sırada. Benim Türk olduğumu anlayınca itibar göstermeye başladılar. Macarların Türklere karşı muamelesi farklıdır. Bize itibar gösterirler. Bunun üzerine adam “Şimdi başka bir hat üzerinden Berlin’e giden bir başka tren kalkacak. Sizi daha kısa yoldan giden o trene koyalım. İlerideki istasyonda, kaçırdığınız trene yetişirsiniz” dedi. Koyacaksın ama </span><span class="CharOverride-9">Belgrad Tren Garı muazzam büyük, benim treni bulamayıp adamın yerine geri döndüm. Adam “Senin tren kalkmak üzere” diyerek kolumdan tuttuğu gibi beni peronlarda yan yana sıralanmış vagonların bir kapısından öbürüne atlatarak kestirmeden gideceğim trene götürdü. Tren tam hareket etmeye başlamışken, kapısını açıp o trenden içeri attı beni. Kan ter içinde, nefes nefese o tehlikeli yoldan giden alternatif trene binmiştim. </span></p>
			<p class="e-soru">Yani Türkiye’den yola çıkarken, daha kısa güzergâh olduğu halde Yugoslav direniş çetelerinin saldırmasından dolayı tercih etmediğiniz hattan giden trene bindiniz…</p>
			<p class="e-paragraf"><span class="CharOverride-9">Evet. Mecburum. Eşyalarım ve bavullarım olmazsa, benim için Belgrad’dan Türkiye’ye geri dönmekten başka çare yoktu. Gar idarecisi, Belgrad’dan benim bavullarımın bulunduğu trenin geçeceği bir sonraki istasyona telefon etmiş ve durumu haber vermiş “O bavulları Berlin’e götürün” demişti. İşte böyle, kan ter içinde, yüzüm morarmış şekilde bir kompartımana girdim. Yolcular benim dilimi anlamıyor, ben onların dilini anlamıyorum. Yaşlıca bir kadın, “Benim kızım daha iyi Fransızca biliyor” diyerek kızını çağırdı. Kızı da genç biri değil, konuştuk, “Ben Türkiye’de beş altı sene durdum. Sizin karnınız da açtır. Gelin restorana gidelim.” Aç tabii. Ama orada da bir şey yok. Karneyle her şey o devirde! Bir çay, kahve var, o da zorla. Bir şeyler yedik içtik, onun da merakı “Dışarıda nasıl ahval? Alman müttefiki devletler dışındaki yabancı ülkelerde savaşın durumu hakkında ne biliniyor?” O kadın da onu öğrenmek istiyor, “Bize Türkiye’deki ahvali anlatın, bu harbin sonu ne oluyor?” diye sordu. Macarlar ile Almanlar ittifak halinde ama cephelerdeki durumun ne olduğunu bilmiyorlar. Sene 1943, harp sürüp gidiyor, olanları konuştuk biraz. Kadın “Ben yol üzerindeki bir istasyonda ineceğim ama sizi kompartımandaki başka birine emanet ediyorum.” Bu önemli, çünkü benim biletim başka bir hattın trenine ait. Ama kompartımandakiler kondüktörle konuşuyor ve onlar da çok üstelemiyordu. O kadın Macaristan sınırında inerken beni 25 yaşındaki bir Bulgar gence emanet etmişti. Bulgar genç İngilizce biliyordu, o da mühendislik eğitimi için Breslav’a gidiyormuş. Bu şehir şimdi Polonya toprağı ama o zaman Alman toprağıydı. Bulgar genç bana çok yakınlık gösterdi, ilgilendi. Berlin’de trenden indiğimde Mahmut Aktuna adlı bir arkadaş beni karşılayacaktı. Çünkü ben nereye gideceğimi bile bilmiyorum. Ama beni beklediği asıl tren kaçmıştı ve şimdi bulunduğum tren Berlin’e vardığında istasyonda olmayacaktı. Bulgar genç “Trenden iner inmez sizi Berlin’de karşılaması için arkadaşınızı ararım” dedi. </span><span class="CharOverride-9">Berlin’e iner inmez baktım ki Mahmut gelmiş beni karşılamaya. </span></p>
			<p class="e-soru">Türkiye’den trenle Almanya’ya giderken, savaş bölgesi Balkanlar ve Orta Avrupa’yı baştanbaşa geçtiniz. Nasıl bir savaş manzarası gördünüz?</p>
			<p class="e-paragraf"><span class="CharOverride-9">Pencereden dışarıya baktığınızda görüntü insana ürperti veriyordu. Özellikle Yugoslavya hattını geçerken, tren yolunun kenarlarında her iki kilometrede betondan nöbetçi kuleleri yükseliyordu. Kulelerin üzerinde bir yarık var, makineli tüfek namlusunun çıktığı. İçinde bir Alman askeri, tek başına nöbet tutuyor tren hattını korumak üzere. O zamanlar, Balkanlar’ın yarısı Yugoslav toprağıydı zaten. İşgale direnen Yugoslavlar, trene sık sık ateş açıyor, sabotaj veya saldırı düzenliyorlar. Ama işgal altındaki Belgrad’da hayat normal görünüyordu. İnsanlar, bisikletli kızlar sokaklardaydı. Bir şey daha söyleyeyim. Durduğumuz istasyon ve gezdiğim şehirlerdeki insanlar, bir şey almak için cüzdanımı çıkardığımda Türk parasını görüyor ve “Aman ondan ver bize” diyorlardı. Türk parası çok makbuldü. Bizim o zaman pırıl pırıl gümüş liralarımız vardı ve pek bir itibarlıydı. Türk parasının rezil olması, enflasyon ve devalüasyon oldu. Recep Peker’in</span><span class="dipnotno CharOverride-11"><a href="#footnote-220-69" id="footnote-220-69-backlink">69</a></span><span class="CharOverride-9"> başbakanlığı döneminde bir pazar günü yapılan devalüasyonla Türk parasının değeri düşürülmeye başlandı ve bir daha da iflah olmadı. Dünyada itibarı da kalmadı. Bir gün Belçika’da Alman markı bozduruyorken laf olsun diye “Türk parası alıyor musunuz?” diye sordum. Adamlar gülmeye başladı. Roma İstasyonu’na yakın bir yerde küçük dükkân vardır para bozan, kapısında aklınıza bile gelmeyecek memleketlerin parasının döviz kurundaki karşılığı vardır. Bir tek Türk Lirası’nın karşısı boştur. </span><span class="CharOverride-9">Almanya yolunda böyle şeyler yaşadık.</span></p>
			<p class="e-soru">Berlin’e ilk ayak bastığınızda nasıl bir manzarayla karşılaştınız?</p>
			<p class="e-paragraf"><span class="CharOverride-9">Ayağımı ilk bastım “Aman” dediler. “Hava kararmadıktan sonra Berlin’de dolaşmak caiz değil. Hava hücumları başlamadan bir an önce gidelim.” Ağabeyim Almanya’daydı. Gemi makine mühendisliği yapıyordu. Amerika’ya gitmeyi düşünüyordu. Sonra bizim hükümet oradan gelmiş talebelerin tekrar gidip tahsillerini devam ettirebileceğini ilan etti. Hatta ağabeyimin mezuniyet tezi, soğuk hava tertibatlı ve motorlu gemi üzerineydi. Antalya’dan İstanbul’a muz taşımacılığı için düşünmüştü. O zamanlar karayolu olmadığı için Antalya’nın meyvesi deniz yoluyla İstanbul’a gelir, yolda da bozulurdu. Ben Almanya’ya gittiğim gün ağabeyimin işi vardı, Berlin’de beni Mahmut</span><span class="dipnotno CharOverride-11"><a href="#footnote-220-70" id="footnote-220-70-backlink">70</a></span><span class="CharOverride-9"> adlı arkadaşı karşılamıştı Berlin Tren İstasyonu’nda. Her gece bombalanıyor, </span><span class="CharOverride-9">Berlin’de kalmak mümkün değil. Berlin ile Baltık Denizi arasında, Berlin’e 80 km uzakta 7 bin nüfuslu ufak bir kasaba vardı, Templin. Almanya’da inanılmaz derecede bir demiryolu şebekesi vardır. Oranın da Berlin’den gidilen ayrı bir treni vardı. Daha doğrusu Berlin’den Oranienburg diye bir yere kadar şehir treni, metro işliyor. O son istasyon, orada indikten sonra mahallî trene binmek lazım. Onlar da, 70 sene öncesinin köhne vagonlarını kullanıyor. Gece vakti, karanlıkta biz indik. Tam karartma var, hiçbir şeyi görmüyorsun. Oranienburg’ta indim, öbür treni bekledim. O da eski devir vagonları, hiç gördünüz mü, her kompartıman kapısı dışarı açılıyor, koridorda boydan boya gidemiyorsun. Şimdiki vagonlarda iki kapı vardır; bir önde, bir arkada. Orada kompartımanlar ayrı ayrı, hepsinin kapısı dışarı açılıyor, 1890 modeli vagonlar. Onların biri bizi kasabaya götürecek olan ilk istasyona geldi. Karanlıkta benim üç bavulu trene koymaya çalışıyoruz. O arkadaşla şöyle al, böyle koy derken, biri Türkçe olarak,  “Burası boş, burası boş! Buraya koyun” dedi. “Karanlık, kimse görünmüyor, kim dedi?” O zaman orada Türk yok, Türk işçiler daha gitmemiş. Kim konuştu bu Türkçeyi? Yüzünü görmüyorum, neyin nesidir, kimdir? Hiç... Girdik vagona yerleştik. Kimse kimsenin yüzünü görmüyor, çünkü hiç ışık yok. Bir tek ampul bile yanmıyor.</span></p>
			<div class="_idGenObjectLayout-2">
				<div class="koseliresim _idGenPageitem-26 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum5-2-cokkotu.jpg"/>
				</div>
			</div>
			<p class="e-resimalti"><span class="CharOverride-7">Almanya’ya gitmeye hazırlanan Semavi Eyice, 1942</span></p>
			<p class="e-soru">Karartma geceleri…</p>
			<p class="e-paragraf"><span class="CharOverride-9">Tabii, karartma. Zaten hesabını yapmışlar: Bir çakılan kibrit, bilmem ne kadar kilometre uzaktan görünüyormuş havada. Bunları duyduktan sonra insanda cesaret de kalmıyor. Aklıma takıldı. Bu adam neydi, Türkçe konuştu ama </span><span class="CharOverride-9">Türkiye’den göç etmiş Ermenilerden de olabilir. Yunanistan’dan gelen Rumlardan da olabilir. Anlamadık o adamın ne, neci olduğunu. Aramızda başka konuşma da geçmedi. Ben de yorgunluktan bitmişim, üç gündür yoldayım. Neyse, sonunda kalacağım Alman ailenin evine ulaştım. </span></p>
			<p class="e-soru">İstanbul’dan Almanya’ya gidişiniz kaç gün sürdü?</p>
			<p class="e-paragraf"><span class="CharOverride-9">Üç günü aşmıştı, sanırım dört gün sürmüştü. Ne maceralar yaşanmıştı sonra... </span></p>
			<p class="e-perde" id="_idParaDest-6">Altıncı Bölüm Berlin ve Viyana Günleri</p>
			<p class="e-1-baslik">TEMPLİN’DE KALDIĞIM EVE BOMBA DÜŞTÜ, 8 KİŞİ ÖLDÜ</p>
			<p class="e-soru">Nasıl bir ailenin yanında kalıyordunuz?</p>
			<p class="e-paragraf"><span class="CharOverride-9">Schmid</span><span class="dipnotno CharOverride-11"><a href="#footnote-220-71" id="footnote-220-71-backlink">71</a></span><span class="CharOverride-9"> soyadlı bir Alman ailesinin yanında kalıyordum. Adamın orta yaşlı bir karısı vardı ve kendisi de parti rozeti taşıyordu yakasında. Yani Nazi partisi kayıtlılarından. Ama sonraları gördüm, o rozeti çıkarıp bir kavanoza atmıştı. Herhalde rejime kızmıştı. Yaşlıları yani 60 yaşında olanları da askere almaya başladılar vatan savunması diye, sanırım ona kızmıştı.</span></p>
			<p class="e-paragraf"><span class="CharOverride-9">Siz o aileyi, evi nereden buldunuz?</span></p>
			<p class="e-paragraf"><span class="CharOverride-9">Bizim biraderin bir arkadaşı vardı, Muzaffer Sağışman,</span><span class="dipnotno CharOverride-11"><a href="#footnote-220-72" id="footnote-220-72-backlink">72</a></span><span class="CharOverride-9"> sonra İTÜ’de profesör oldu. Uzmanlık alanı maden cevheriydi ve bu konuda Almanya’da doktora yapmıştı. Bu kasabada yaşayan Ursula adında çok güzel bir kızla muhabbeti vardı. O kızın arkadaşının eviydi burası. Daha doğrusu, iki kızın anneleri, can ciğer arkadaşmış. O kanalla evi bulduk. Evin hanımı, çok tatlı bir kadındı. Kadın Protestan idi. Alman Protestanları, İslamiyet ve Türklere Alman Katoliklerinden daha yumuşak bakar. Güneydeki Katolikler, Viyana seferleri dolayısıyla Türklere ve Müslümanlara karşı daha ters bir görüşe sahipken, Protestanlar daha liberaller, o kadar kapalı ve dindar değiller. Batı ve Güney Almanya Katolik, Kuzey Protestan’dı ama şimdi daha çok karıştı. O sırada benim kaldığım kasabada kocaman bir Protestan kilisesi vardı, evin 20 metre ilerisinde de minicik bir Katolik kilisesi ve az bir cemaati vardı. Almanlarda Katolik ve Protestan tamamen birbirinden ayrıdır. Hava saldırısında “Nasıl olsa kiliseye bir şey olmaz” düşüncesiyle diğer mezhepten bazı kadınlar kiliseye sığınmak istedi ama papaz efendi kabul etmedi. Bu durumu da gördük. Hem de aynı ırktan insanlardı. </span></p>
			<p class="e-soru">Ev sahibiniz Schmidler “Bu bombardıman altındaki memlekete niye geldiniz?” gibi sorular sormadı mı? </p>
			<p class="e-paragraf"><span class="CharOverride-9">Hayır sormadılar ama kısa süre sonra bombardımanlarla tanıştım. İlk defa 21 Ekim 1943 gecesinde hava alarmı verildiğini duydum. Binanın merdiven sahanlıklarında pencere vardı, tuvaletlerin önünde. Oradan Berlin istikameti görünüyordu arazi çok düzlük olduğu için. O pencereden baktım. Yerden gökyüzünü süzen projektörler zaman zaman gece karanlığında uçakları yakalıyor. Dışı madenî olduğu için uçaklar gümüş gibi parıl parıl parlıyor. Bir taraftan uçaksavarlar ateş ediyor, onların ateşi gökyüzünde aydınlık yaratıyor. Enteresan bir manzaraydı ve ilk defa böyle bir şey görüyordum.</span></p>
			<div class="_idGenObjectLayout-2">
				<div class="koseliresim _idGenPageitem-27 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum6-1.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice’nin Templin’de evinde kaldığı Alman ailenin kızı Erica Schmid</span></p>
			<p class="e-soru">Ne hissettiniz, korkmadınız mı?</p>
			<p class="e-paragraf"><span class="CharOverride-9">Vallahi yaş 19…</span></p>
			<p class="e-soru">Etrafınıza bombalar düşüyor ama!</p>
			<p class="e-paragraf"><span class="CharOverride-9">E düşüyor ama o yaşta adam hiçbir şeyi umursamıyor.</span></p>
			<p class="e-soru">Schmidlerin evine yerleştiniz...</p>
			<p class="e-paragraf"><span class="CharOverride-9">Hemen bir oda verdiler. 1904 yılında yapılmış, bitişik nizam iki bina. Tahta merdivenden çıkılıyor apartmana ama gacur gucur ediyor merdivenler. Karşılıklı ikişer daire var ama tek bir helası var, o da sahanlıkta. Eski Alman mimarisi. Gene ona da şükür. Birçok ufak kasabada hela bahçenin ucunda, ayrı. Bereket burada içerde ama iki dairenin tuvaleti bir tane, tuvaletin içinde lavabo yok. Dairenin içinde de lavabo yok. Bir tane musluk var, saçtan yapılma bir duvara bağlanmış bir küvet, altı çanak halinde, suyu oradan alıyorlar. Akar su oraya geliyor. Her odada yuvarlak porselenden bir leğen, içinde de kocaman bir testi, gene porselenden. Kadın her akşam o testiyi dolduruyor, leğenin üstüne koyuyor. Sabah kalktığında oradan suyu döküyorsun, elini ayağını o suyla yıkıyor, giyiniyorsun. Tüm Almanlar, tıraşı olmuş, tertemiz görünüyor. Savaş zamanında da sulh zamanında da hayatları buymuş. Şimdi o Alman evlerinde banyo, tuvalet var, o zaman yok. Avrupa’da tuvalet diye bir şey yok. Onlar alaturka tuvaleti bilmiyorlar. Onlarda köylerde muhakkak tuvalet tahtadan yapılma bir kanepe, üzerinde bir delik, onun üzerine oturup onda yapıyorlar işlerini. Öyle çömelerek iş görmek yok. Alman evi bu, tasarruf edebiliyor musun? Mutfakta da kuzina tipi kocaman bir ocak, havagazı yok, kömürle ısıtılıyor. Dipteki oda, aile reisinin, evin hanımı ve kocasının yatak odası. İki odadan birisi salon. Oranın eşyası gayet derli toplu, yemek ve kahvaltı orada yapılıyor. Bana tahsis edilen oda kızın odasıymış. Odamda bir karyola, bir de tavana kadar uzanan bir soba vardı. Soğuk memleketlere özgü bir soba, etrafı çini kaplı, yanlarında gözleri var. Orada yemek de pişirilebiliyor. Evin genç kızı da 19 yaşında, Erica Schmid. Ben de aynı yaştayım. O da gayet güzel düşüyor… </span></p>
			<p class="e-soru">O da mı öğrenci?</p>
			<p class="e-paragraf"><span class="CharOverride-9">O liseyi bitirmiş, bir orman idaresi bürosunda sekreter olarak çalışıyordu. Zaten bir şef, bir sekreter, iki kişilerdi ve devamlı gittiği de yoktu oraya. Alman Nazi teşkilatı genç kızları da askere alıyor, onları uçak savar toplarında kullanıyordu. O uçaksavarlar dört namluludur, uçağın gidişine göre dördü birden ateş eder, artık neresine isabet ederse uçağın. Üniforma giyinmiş bu genç kızlar, flak nişancısıydı.</span><span class="dipnotno CharOverride-11"><a href="#footnote-220-73" id="footnote-220-73-backlink">73</a></span><span class="CharOverride-9"> Yerleştiğim ilk gün, yiyecek bavulunu ortaya koydum. Sofraya hep beraber oturduk, yedik, içtik. Ayrıca benim bir avantajım vardı. Almanya’da ekmeğin yanı sıra sigara da karneyle veriliyordu. Erkek olduğum için bana günde üç tane sigara veriliyordu, ben de sigara içmiyordum ve Türkiye’den yanımda 500 sigarayla gelmiştim. Bunları evin hanımına veriyordum. </span></p>
			<p class="e-soru">O savaş kıtlığında sigara kıtlığı var ve sizin sigaralarınız çok kıymetli olsa gerek! </p>
			<p class="e-paragraf"><span class="CharOverride-9">Tabii. Ufak kasaba olduğu için, civar köylere gidip tavuk alıyordu. Paranın yanında bir de sigara verdi mi, köylü tavuğunu seve seve veriyordu. Biz de pazar günleri nefis tavuk kızartması yiyoruz, ertesi gün tavuğun döküntüsünden de güzel çorba yapıyoruz. Pazartesi günleri esas yemek yenmez, tek çanak çorba et karnesinden 100 gram et düşülüyor. Zaten haftalık et karnen 200 gram! Sen bir oturuşta 100 gram yersen geriye ne kalıyor? Patates ve elma çok yenirdi. Patates ve elmadan, yemekten tatlıya kadar her şey yapılırdı. Zaten savaşta Almanları hayatta tutan yiyeceklerdendi patates ve elma. </span></p>
			<p class="e-soru">Eve ne kadar kira ödüyordunuz?</p>
			<p class="e-paragraf"><span class="CharOverride-9">Onu şimdi tam hatırlamıyorum. Bir şey daha söyleyeyim. Türkiye Almanya ile münasebetleri kestikten sonra kadın benden para almadı. Türkiye’den para gelemiyordu çünkü.</span></p>
			<p class="e-soru">Evde sizden başka yabancı öğrenci var mıydı?</p>
			<p class="e-paragraf"><span class="CharOverride-9">Tek bendim. Yalnız bizim o arkadaşlar, bizim Türkler biliyorsunuz hiç saygı falan yoktur. Bir arkadaş, Berlin’de uykuda rahat edemiyormuş. Beni, Almanya’ya geldiğim ilk gün Berlin’de karşılayan Mahmut Aktuna... Sen çantanı al, gece yatısına misafir gel yanıma. Sofraya gel otur, karne verme… Bir gün, iki gün, üç gün. Öyle şeyler de vardı.</span></p>
			<p class="e-soru">Bir şey demiyorlar mıydı?</p>
			<p class="e-paragraf"><span class="CharOverride-9">Kadın bir şey demiyordu ama ben en sonunda “İllallah!” dedim. Kardeşim buna can dayanmaz! Evet arkadaşlık, dostluk, memleketlilik tamam ama burada herkes sıkıntı içinde. Seni de burada beslemek zorunda değiller ki? Gayet iyi bir aile, bana karşı da çok iyiler. Aileden biri gibiyim. Hatta evin hanımının ismi Frida idi ama “Muti” diyorduk. Kızın adı Erica, babasının adı Adolf. Orta halli bir Alman ailesi Schmidler. Hepsi hepsi üç oda vardı zaten evde. Biri salon ve yemek odası durumunda. Bir tanesi Erica’nın odası, biri de çiftin odası. Zaten baba pek yoktu ortada. Ne işle meşguldü bilmiyorum ama nadiren gelip gidiyordu. Böyle bir ailenin yanına yerleştim. </span></p>
			<p class="e-soru">Schmidlerin evine yerleştikten sonra ne yaptınız? Almancanız bile yok! Onların var mı Fransızca ya da İngilizcesi?</p>
			<p class="e-paragraf"><span class="CharOverride-9">İlk problem oydu. Ben Almanca bilmiyorum, aileyse Almanca dışında hiçbir dil bilmiyor. Anlaşmak büyük problem. İlk iş Almanca öğrenebileceğim bir hoca bulmak, dedim. Bizim evin hanımı, oranın yerlisi olarak ertesi gün emekli bir Almanca öğretmeni buldu. Öğretmen olduğu için, bana verdiği tasdikname de resmen kabul ediliyordu. “Halihazırda Almanca öğrenmektedir” diye verdiği kâğıt, Öğrenci Müfettişliği tasdikiyle Türkiye’ye gönderiliyor ve öğrenci tescili yapabiliyordum askerliğe dair. </span></p>
			<p class="e-soru">Nasıl öğretmendi? Nasıl bir yöntem uygulardınız Almanca öğrenmek için?</p>
			<p class="e-paragraf"><span class="CharOverride-9">Frayberg adında bir hanım kızdı. Hiç evlenmemiş, ihtiyar bir kız. Güzel bir kütüphanesi, derli toplu evi vardı. Her tarafı simsiyahtı evinin, dışarıya ışık sızmasın diye karartma gecelerinde. Çok az ışık yakılıyordu, o ışıkta ders çalışıyorduk. Ben her akşamüstü dört gibi onun evine gidiyorum. Fransızcası da var, sıkıştığımız yerlerde iletişim de kurabiliyoruz. Ayrıca, </span><span class="italik">Yabancılar İçin Almanca</span><span class="CharOverride-9"> adlı bir kitabı da vardı. Ama gramer ya da edebî Almanca değil de günlük konuşma dilini öğreniyordum. Kadının bir Rus öğrencisi vardı. Kadın onu pek tutmuyordu, hemen gönderiyordu. Ama herhalde beni ilgili gördüğünden, bir saat olan dersim bazen 10 saat sürüyordu. Hatta bir gün ben gece yarısı olmuş hâlâ dönmemişim diye, evin hanımı Muti beni merak etmiş. “Nerede kaldı bu çocuk? Başına bir şey gelmesin” diyerek kızı Erica’yı göndermişti dışarıya. </span></p>
			<p class="e-soru">Ne kadar sürede Almanca konuşmaya başladınız?</p>
			<p class="e-paragraf"><span class="CharOverride-9">Ekim ayında başladık derslere, Nisan ayında üniversiteye başlayacak kadar öğrendim. Kadın benden hoşlandı. Bana memleketi sorardı, ben de çat pat anlatırdım. Artık ne sorarsa… Ailemi, tahsilimi, neden bu işe merak sardığımı… Ama Almanya’nın durumuna ilişkin pek konuşulmazdı. Çekinirdi herkes. Türkiye’nin durumu, tutumu konuşuluyordu.</span></p>
			<p class="e-soru">Türkiye’ye bakış açıları neydi?</p>
			<p class="e-paragraf"><span class="CharOverride-9">Bazı serzenişte bulunanlar da olurdu. Eğer biz Almanlara yardım etmiş olsaydık çok kolay petrole kavuşacaklarını düşünüyorlardı. </span></p>
			<p class="e-soru">“Türkiye Almanya’ya yardım etse, savaşın kaderi değişecek” diye düşünüyorlar…</p>
			<p class="e-paragraf"><span class="CharOverride-9">Tabii. Düşünün ki petrol havzası Azerbaycan hemen yanımızda. </span><span class="CharOverride-9">Hitler’in derdi Azeri petrolleri. Sırf bunun için Doğu Avrupa’dan Kafkaslara kadar gelmişler, Kafkas dağlarını aşmışlardı. Bir haritayla gözünüzde canlandırmaya çalışın. Almanlar doğuda Sovyetler ile savaşıyor ve Kafkaslara dayanmış, kuzeyde Norveç’i ve batıda Fransa’yı alarak İspanya’ya kadar ulaşmışlar. Bu sırada bir de İtalyanların sorumluluğundaki Balkanlar ve Kuzey Afrika’da işler ters gidince o bölgelere de asker göndermek zorunda kalmış. O iklime alışkın olmayan Alman askerlerini İtalyanlara destek olmak için paraşütle Afrika’ya indirmiş, İngilizleri Mısır’a kadar sürmüş ve </span><span class="CharOverride-9">Balkanlar’da da Yunanistan’a kadar gelmişler. Doğuda Petersburg önlerine kadar ulaşmış, Kırım’ı alıp Kafkaslara inmişler. Kafkasların en yüksek dağı Elburus Dağı’ndaki Maykop Geçidi’ne</span><span class="dipnotno CharOverride-11"><a href="#footnote-220-74" id="footnote-220-74-backlink">74</a></span><span class="CharOverride-9"> gelmişler. Burası bizim sınıra çok yakın bir mesafededir. Ama oraya hâkim olmak için Stalingrad adı verilen şehri de almaları gerekiyordu. Stalingrad’ı</span><span class="dipnotno CharOverride-11"><a href="#footnote-220-75" id="footnote-220-75-backlink">75</a></span><span class="CharOverride-9"> kuşattılar, şehre girdiler ama kış erken bastırdı ve yaklaşık 200 bin askerlik Alman ordusu orada kıskaç içinde kaldı. Başlarında General Paulus</span><span class="dipnotno CharOverride-11"><a href="#footnote-220-76" id="footnote-220-76-backlink">76</a></span><span class="CharOverride-9"> diye bir kumandan var cesaretten yoksun. Öyle bir şey yaparsın ki kendi canını feda edersin ama o 200 binin hiç değilse 150 binini kurtarırsın. Onu da yapmadı. Ne çıkış yaptı ne başka bir şey ve Sovyet çemberi içindeki ordusu erimeye başladı. Stalingrad’dan yaralı olarak </span><span class="CharOverride-9">Berlin’e dönen askerlerle konuşmam oldu. Evlerinde oturduğum Erica’nın sınıf arkadaşı da nasılsa oradan yaralı olarak kurtulmuş, o anlatıyordu: Bir binanın alt katında Alman, üst katında Rus askeri, çatışıyorlar. Şehir bu durumda. Almanlar altı sene boyunca tüm cephelerde böyle savaştı. Almanya’da petrol yok, müttefikleri Romanya’da sınırlı miktarda çıkıyor ama o da kime yetecek? Bir uzmana sormuştum. Almanlar kömürden petrol çıkarmışlar. Çok pahalı bir yöntemmiş ama böyle bir teknolojiye o dönemde sahiplermiş. Ama o da yetmiyor ve Almanların tüm beklentisi, Maykop Geçidi’ni aşıp Hazar Denizi kıyısında Azeri petrolünü Almanya’ya akıtmak.</span></p>
			<p class="e-soru">Siz diyorsunuz ki Almanlar petrol kaynaklarına ulaşmak konusunda Türklere güvenmişti ama hayal kırıklığına uğradılar... Türkler kendi topraklarını kullandırmadığı için Stalingrad üzerinden Azeri petrollerine ulaşmaya çalışan Almanlar, Stalingrad Kuşatması ile birlikte II. Dünya Savaşı’nı da kaybetti... </p>
			<p class="e-paragraf"><span class="CharOverride-9">Zannettiler Türkiye hiç değilse Alman kuvvetlerinin Anadolu üzerinden Kafkaslara geçişine izin verir. Çünkü Almanların bütün problemi petrol. Almanya’da petrol yok. O Alman uçakları, tankları, gemileri, denizaltıları neyle çalışıyordu? Onları çalıştırmak için yakıt lazım. Bir an önce petrol kaynaklarına ulaşması lazım. O da ancak Türkiye’nin yardım etmesiyle olurdu. Ama biz kesinlikle yardım etmedik.</span></p>
			<p class="e-soru">Almanlarda buna kızgınlık var mıydı?</p>
			<p class="e-paragraf"><span class="CharOverride-9">Küstüler tabii. İlk başta inandılar, Türklerin eninde sonunda kendilerine yardım edeceğini düşündüler ama etmedik.</span></p>
			<p class="e-soru">Türkiye’nin o dönemde sıcak savaşa girmemesi, Almanya ve İngiltere arasında diplomatik manevralar yapan İnönü’nün başarısı mıydı?<span class="dipnotno _idGenCharOverride-1"><a href="#footnote-220-77" id="footnote-220-77-backlink">77</a></span></p>
			<p class="e-paragraf"><span class="CharOverride-9">Uyanıklık değil. İnönü’nün korkaklığı açıkçası.</span></p>
			<p class="e-soru">I. Dünya Savaşı’nda Almanya’nın yanında yer almak çok pahalıya mal olmuş. Savaşın acı yüzünü Almanya’da görmüş bir insan olarak, sadece savaşa girmemiş olmak bile bir başarı değil midir?</p>
			<p class="e-paragraf"><span class="CharOverride-9">Evet ama burada farklı bir politika takip edebilirdi. Mesela İspanya’da Franco rejimini Almanlar kurdurdu. Çünkü orada devlet tamamen solcuların elindeydi ve bu nedenle Sovyetlerden yardım alıyordu. Almanların teşvikiyle Franko bir asi subay olarak idareyi aldı, bir sene iç savaş oldu, köy kasaba birbirini kırdı İspanyollar. İspanyol gemileri bizim boğazdan geçip Odesa’dan Ruslardan silah toplayıp İspanya’ya dönüyordu. O zaman İspanya’daki bu asi, askerî kuvvetler de İtalyanlardan yardım alıyordu. Hatta bizim Gür</span><span class="dipnotno CharOverride-11"><a href="#footnote-220-78" id="footnote-220-78-backlink">78</a></span><span class="CharOverride-9"> adındaki denizaltımız aslında onların siparişi üzerine yapıldı ama onlar alamadı da biz aldık. Beşinci denizaltımızdır. Artık Cumhuriyet epeyce ilerledikten sonra I.ve II. İnönü, sonra Dumlupınar ve Sakarya diye dört tane denizaltımız oldu.</span></p>
			<p class="e-soru">Dolunay, Saldıray, Batıray vardı…</p>
			<p class="e-paragraf"><span class="CharOverride-9">Onlar ayrı, muhrip. A grubu diye Tınaztepe, Kocatepe ve Zafer. Dört tane İtalya’ya ısmarlandı muhrip. Sonra Martı diye dört beş tane sahil botları. Bu denizaltılar da sanırım </span><span class="CharOverride-9">İtalya’ya ısmarlandı, beşinci Gür. </span></p>
			<p class="e-soru">Bu kadar tecrübeli bir akademisyen olarak, o dönemleri de yaşamış biri olarak savaşın dışında kalmak başarı değil miydi?</p>
			<p class="e-paragraf"><span class="CharOverride-9">Zaman zaman düşünürüm. Şöyle bir durum vardı: Eğer biz Almanlarla müttefik olsaydık Almanya kolayca petrole ulaşacaktı. Düşünün, haritayı açın önünüze. Azerbaycan’a ulaşacaktı. Kafkaslardaki Elbrus Dağı’nı bulun, bizim sınıra ne kadar mesafe! Alman ordusu buraya geldi. Hitler’e telgraf çekiyorlar “Maykop Geçidi’ni geçtik” diye. O da sinirden olduğu yerde tepiniyor “Ben Olimpik başarılar beklemiyorum” diye. Çünkü Volga kıyısında Stalin adını verdikleri sanayi şehrinde Alman ordusu kuşatılmış. Almanlar şehre girmiş ama tamamını alamıyor. O koca sanayi binalarının alt katında Almanlar ve Sovyetler sokak sokak savaşıyor... Düşünüyorum; artık 1944’te Almanya çökmüş, bitmiş. Galip devletler bize emrediyor “Almanya ile diplomatik münasebetleri kesin” diye, biz de kesiyoruz. Dünyada ikinci krom varlığı olan memleket bizim. Krom da harp sanayiinde çok kullanılan bir madde. İngilizler, ABD’liler bize baskı yapıyor “Almanlara vermeyin” diye, vermiyoruz. Almanların taze meyve, sebzeye ihtiyacı var. Bunlar bizim memlekette daha ucuz ve bol. O zaman tarım şimdiki gibi mahvolmuş değil. Hayatımız tamamen tarıma bağlı, tarım devletiydik. Almanya özel soğuk hava trenleri yaptı. Onları belki de görmüşsünüzdür, hâlâ durur Sarayburnu’nda, Topkapı Sarayı altındaki askerî birlikte. Saçtan yapılmış sandıklar halinde. Onlar, Almanların harp zamanı bizden aldıkları meyve ve sebzeleri götürmek için yaptıkları soğuk hava depoları, konteynerlerdi. Almanya ile münasebetler kesilince orada çürüdü kaldı, atıldı gitti. Biz 1944 yazına kadar </span><span class="CharOverride-9">Almanya’ya sevkiyat yaptık. </span></p>
			<p class="e-soru">Bu şartlar altındaki Almanya’ya üniversite eğitimi almaya gittiniz… Peki Hitler, Azeri petrolüne ulaşmak için bir yandan Ruslarla savaşıyor, diğer yanda Yunanistan’a kadar gelmişken neden Azeri ve Irak petrolleri için Türkiye’ye de girmeyi düşünmüyor?</p>
			<p class="e-paragraf"><span class="CharOverride-9">Hem Türkiye’den biraz çekindiler, askerî gücünden dolayı, hem de Hitler’in Atatürk ve Türkiye’ye saygısı vardı. Onu da hesaba katın. I. Dünya Savaşı’nda yenik düşen ülkeler, yaptıkları ağır anlaşmalara uydu. Almanlar </span><span class="CharOverride-9">Versay Anlaşması</span><span class="dipnotno CharOverride-11"><a href="#footnote-220-79" id="footnote-220-79-backlink">79</a></span><span class="CharOverride-9"> ile tamamen teslim oldu. I. Dünya Savaşı sonrasında mağlubiyet anlaşmasını yırtıp atıp da direnmiş tek ülke Türkiye ve Türklerdi. İstanbullu Türkler, tarihleri boyunca ilk kez yabancı asker gördü, 1919 yılında. İşgal kuvvetleri Türkiye’ye yerleşmek de istediler. Bölge bölge paylaştılar. Fransızlar Zonguldak kömür havzası ve Suriye’den Antep’e kadar olan bölümü, İtalyanlar Konya’dan Antalya’ya kadar olan bölümü aldı. </span></p>
			<p class="e-soru">“Alman hükümeti ve halkında Türkiye ve Türklere karşı I. Dünya Savaşı’ndaki direnişinden dolayı sempati vardı” diyorsunuz. Peki siz Almanya’dayken Alman Hükümeti’nin yanı sıra Alman basınında ve kitaplarında Türkiye’ye karşı yaklaşım nasıldı?</p>
			<p class="e-paragraf"><span class="CharOverride-9">Hitler hiçbir zaman Türklere dalaşmadı ve hiçbir zaman Türkiye ve Türkler aleyhinde basında yazı çıkmasına izin vermedi. Hatta Türkiye’ye gözdağı vermek isteyen İngilizler, Ege adalarını işgal etti. Türkiye’nin çok yakınındaki minicik bir ada vardır, Leros Adası’nı</span><span class="dipnotno CharOverride-11"><a href="#footnote-220-80" id="footnote-220-80-backlink">80</a></span><span class="CharOverride-9"> işgal ettiler. Almanlar o minicik adaya paraşütçü kıtalarını indirdi. Oradaki İngiliz birliklerini imha edip, adayı aldılar. Hatta Leros’tan aldıkları İngiliz ganimetlerini ve bir kaba doldurdukları Leros sahil kumunu da getirip sergilediler “Leros Zaferi” diye Almanya’da. O sırada rejim aleyhtarı bir berber ile sohbet etmiştik. “Yav mütemadiyen Leros Zaferi deyip duruyorlar. Merak ettim bu Leros da neredeymiş! Dünya atlasını açtım baktım, aradım aradım, sinek pisliği kadar bir ada buldum. Aldıkları yer de orasıymış!” dedi. </span></p>
			<p class="e-soru">“İngilizler ve Almanlar aslında küçük bir ada için değil, Türkiye’nin tarafsızlığına dair savaş veriyordu” diyorsunuz... </p>
			<p class="e-paragraf"><span class="CharOverride-9">Tabii, o adanın işgali İngilizlerin bize bir gözdağıydı ve Almanlar o gözdağını görmese, Türkiye belki daha o tarihte artık tarafsız kalamayacaktı. Türkiye çok önemliydi. </span><span class="CharOverride-9">Almanya’da Türkiye aleyhine hiçbir şey yoktu. Almanların Türklere karşı çok büyük saygısı olduğu her şeyden belli oluyordu. Şimdi çıktı o Türk düşmanlığı ortaya, nereden nasıl çıktı da anlamış değilim. Belki Türk işçilerin gitmesinden sonra oldu. Köyündeki hayatın aynısını Berlin’in ortasında devam ettiriyor adam. “Biraz şu memlekete uyalım” demez, en ufak gelişime niyetleri yoktu. Almanya’da Türk bölgesine gittiğinizde birden bir Anadolu şehrinde buluyorsunuz kendinizi. Bakıyorsunuz bir bakkal, duvarında Türkçe “Kahrolsun faşist paşalar” yazıyor. Paris’te de görmüştüm böyle bir duvar yazısı. Birisi “Benim adım tosun, okuyana...” yazmış. Hemen altına bir başkası yine Türkçe yazmış, “Oğlum tosun, sen daha çok toysun, benim adım molla, kı… kolla”. Çok güldüm, Paris sokaklarında Türkçe bu duvar yazılarını gördüğümde. Herif metro hattına inmiş aşağıya. Karşı tarafa geçmiş, karşı duvara kocaman “Ararat Dağı bizimdir” yazmış Türkçe, resmini de çizmiş. Bir tren gelse ezilecek orada be. Her yerde böyle şeylere rastlanıyordu. Ben Almanya’da öğrenciyken ancak Türkiye, savaşın bitmesine yakın Almanya ile ilişkileri kestikten sonra birkaç aleyhte yazı çıktı. </span></p>
			<p class="e-soru">Örneğin?</p>
			<p class="e-paragraf"><span class="CharOverride-9">Bir tanesini örnek vereyim. Gazetedeki haberin resminde bir yatağın üzerinde bir kadın yarı çıplak yatmış. Kafasında ay yıldız var. Odada Churchill’e</span><span class="dipnotno CharOverride-11"><a href="#footnote-220-81" id="footnote-220-81-backlink">81</a></span><span class="CharOverride-9"> benzeyen göbekli bir adam, pantolonunu giyinirken kapıda kafasını uzatan Sovyet’e “Hadi Ivan, sıra senin” diyor. Bu çok ağırıma gitmişti. Bir de Bulgar öğrenciler çok sinir bozuyordu. Genellikle Türkçe de biliyorlardı ve bizimle pis pis alay etmeye başladılar. Onlar Almanların müttefiki, biz ise düşman devletin öğrencileri durumuna düştük ya… Önce müttefik değildin fakat bitaraf ülkenin vatandaşıydın. Şimdi tarafsın. Yani birisi gelip “Ben seni bilmem neredeki kampa atacağım” diyebilir. Haklı da. Biz de Bulgar öğrencilere dalaşmamak, kavga etmemek için zor tutuyorduk kendimizi... Ama kısa süre sonra Sovyet orduları önce Romanya, ardından Bulgaristan’a girdi.</span><span class="dipnotno CharOverride-11"><a href="#footnote-220-82" id="footnote-220-82-backlink">82</a></span></p>
			<p class="e-soru">Türkiye hakkında böyle yazılar çıkmaya başlarken, Türk öğrencilere yaklaşım nasıldı?</p>
			<p class="e-paragraf"><span class="CharOverride-9">Zaten hepsi topu topu 200 kişi… Ama siyasi münasebetler kesildikten sonra, acayip işlere bulaşan Türklerden öğrenci ya da sivil ne varsa bir trene doldurup Türkiye’ye gönderdiler. O son trende meşhur dansöz Adalet</span><span class="dipnotno CharOverride-11"><a href="#footnote-220-83" id="footnote-220-83-backlink">83</a></span><span class="CharOverride-9"> de vardı. Gece kulüplerinde yarı çıplak oynardı. Ben hiç gitmedim izlemeye ama “Hitler’in karşısında göbek atmış insanım” diye övünüyormuş. </span></p>
			<p class="e-soru">Nazi subayları ile bir sorununuz oldu mu hiç? Örneğin onları derste ya da sınıfta selamlamak zorunda mıydınız?</p>
			<p class="e-paragraf"><span class="CharOverride-9">Derse girerken “Heil Führer” diye eliyle selam veren hocalar ve ayağa kalkan Alman öğrenciler oluyordu ama biz yabancılar için böyle bir uygulama söz konusu değildi. Sokakta, </span><span class="CharOverride-9">Nazi Partisi adamlarının alay geçidi sırasında selam vermeyene dayak atılırdı. Ben bir kere bu alay geçidine tanık oldum sokakta. Yolun kenarında durup şapkamı çıkarıp bekledim zorunlu olarak. Bizim ev sahibi kadın da, geçit sırasında dışarıda olduğumu öğrenince “Başına bir şey gelir şimdi” diye telaşa düşmüş, beni aramaya çıkmış. Ben geçit bitene kadar yol kenarında bekledim, Nazi selamı da vermedim bir şey de olmadı hiç. </span></p>
			<p class="e-soru">Siz öğrenciyken, Alman yetkililerden sizi görmek, konuşmak isteyenler oldu mu?</p>
			<p class="e-paragraf"><span class="CharOverride-9">Tuhaf şeylerle de karşılaşıldığı oluyordu. Mesela, lokantalarda yemek karneyle olmasına rağmen bazı lokantalarda eski gelenekler devam ettiriliyordu. Yemekten önce ordövr veriliyordu ve bunu karneden düşmüyorlardı. Gerçi fiyata tesir ediyordu, pahalı da oluyordu. Ben de öğleleri böyle bir restorana gidiyorum. Masada tek başıma oturuyorum. Yan masadaki bir Alman, “Bir ordörv tekrar yiyebilir miyiz?” diye sordu. Garson “Pekala” dedi ve tabii ben de aynısını istedim. Birer tane daha geldi bize. Oturduk ekmekle o balığı yedik. Alman bana döndü, “Bir tane daha yer miyiz?” dedi. “Yeriz” dedim. Garson geldi, “Biz bir ordövr daha istiyoruz” dedi. </span></p>
			<p class="e-soru">Verdiler mi?</p>
			<p class="e-paragraf"><span class="CharOverride-9">“Ama bu son olsun” dedi… Halden anlıyorlar, görüyorlar tabii. Bize üçüncü defa ordövr tabağı getirdi. Ismarlamadık artık. Karnımız doydu. Parayı verdik ve gideceğiz ama bu çocuk yakamı bırakmadı. Benimle ahbaplık etmek istiyor. “Ya sizin yaşınızdaki herkes askerde, siz?” diye soruyorum, “Hastayım, beni onun için almadılar” diyor. Hayret ettim çünkü artık kadınları da askere almaya başlamışlar, geri hizmette bile o kadar çok adama ihtiyaçları vardı ki! Ben de atlattım adamı. O devirde her türlü karışık şey var Almanya’da ve o da bilmediğim bir adam. Bu hikâyenin birinci kısmı. Ben Viyana’da bir sömestr okuyup sonraki sömestr üniversiteye Berlin’de devam etmiştim. Her iki şehirde de bu oğlanla karşılaştım. </span></p>
			<div class="_idGenObjectLayout-2">
				<div class="koseliresim _idGenPageitem-28 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum6-2.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, Templin’de Schmidlerle birlikte kaldığı evin önünde</span></p>
			<p class="e-soru">İstihbaratçı mıydı?</p>
			<p class="e-paragraf"><span class="CharOverride-9">Artık neciydi bilemiyorum. Son karşılaşmamızda “merhaba” diyerek koluma girdi. “Görüşelim, kızlar var, seni onlara götürürüm” dedi. Herif pezevenk başı gibi, anlamadım gitti. Her yerde karşıma çıkardı, Berlin neresi Viyana neresi… “Koca Almanya’da beni mi takip edecek?” diye düşünmüştüm ama anlamda verememiştim bir türlü. </span></p>
			<p class="e-soru">Sizinle direkt ilişkiye girmeye çalışan bir Alman yetkili olmadı hiç yani…</p>
			<p class="e-paragraf"><span class="CharOverride-9">Bizim politikamızın ne olacağı pek belli değil... 1944 ilkbaharında birtakım rivayetler dolaşmaya başladı, o zaman Viyana Üniversitesi’nde birinci sömestri okuyordum. Çünkü Almanya ilhak etmişti ve Avusturya da Alman toprağıydı. İstediğim dallardaki üniversiteyi orada buldum. Ama eşyalarım, Templin’deki Schmid ailesinin yanında bulunuyordu çünkü orası sıcak savaştan daha uzakta, daha garanti bir yerdi. Garanti dediğime bakmayın, bombardımanda oturduğum evin bulunduğu binanın yarısı gitti, sekiz kişi öldü! </span></p>
			<p class="e-soru">Siz o sırada evde değildiniz sanırım…</p>
			<p class="e-paragraf"><span class="CharOverride-9">Ben o gün Berlin’e gitmiştim. Gündüz geldi çünkü hücum. Hava güneşliydi ama Mart ayazı var ve içime bir sıkıntı geldi, “Eve erken döneyim” dedim. Üniversiteden çıktım. Polis bizi metro istasyonunda durdurdu ve yukarıya çıkarmadı. “Ne oluyor?” diye aradan baktım, havada Alman uçaksavarlarının açtığı ateş nedeniyle oluşan beyaz bulut kümeleri görülüyor, ışık vurdukça uçaklar pırıl pırıl parlıyordu. Metroyu bir nevi sığınak gibi kullanıyorlardı. </span></p>
			<p class="e-soru">Berlin ve civarı bombalanıyor…</p>
			<p class="e-paragraf"><span class="CharOverride-9">Evet. </span></p>
			<p class="e-soru">Yukarıda bombalar düşerken, aşağıda metro çalışıyor…</p>
			<p class="e-paragraf"><span class="CharOverride-9">Tabii, metro tıkır tıkır çalışıyordu. Enteresan taraflarından biri de oydu Almanya’nın. O metro enerjiyi nereden alıyordu? Berlin’in Rusların eline düşmesinin üç gün öncesine kadar çalışmış bir metro. Enteresan değil mi? Neyse, metroda bir adamın heyecanla bizim kasabadan bahsettiğini duydum, “Tam isabet oldu hastaneye…” Eyvah, yahu hastane benim evin tam karşısı! Hastaneye tam isabet olduğuna göre bizim evin insanlarını acaba ne halde bulacağım? Bizim kasabanın trenine bindim. Kasabaya vardığımda, gece karanlığında yeniden hava hücumuna uğrar diye tüm ışıklar kapalı. Zifiri karanlık. Baktım, Erica beni istasyonda bekliyor. “Hayrola ne oldu?” dedim. Annesi “Oğlan sapasağlam bıraktığı şehri şimdi delik deşik görürse birden şoke olur, başına bir şey gelir. Sen onu almaya git, eve gelmeden önce alıştıra alıştıra anlat” demiş. Eve gidiyoruz ama yol diye bir şey kalmamış. Bölge arazisi zaten kumluk, düşen bombalar sokaklarda 6-7 metre derinliğinde muazzam krater çukurları oluşturmuş. Hastaneye tam sekiz bomba isabet etmiş, harap olmuş. Harabelerin altından bir kadını sağ çıkardılar. Kat üstüne yıkılmış ama altına girdiği karyola kadını korumuş. Her taraf yangın, duman kokusu. Berlin’e gelemeyince, savaş uçakları koyvermiş bombalarını bu şehrin üstüne...</span></p>
			<p class="e-soru">Sizin eve vardığınızda nasıl bir manzarayla karşılaştınız?</p>
			<p class="e-paragraf"><span class="CharOverride-9">Benim evin yarısı gitmiş. Bomba isabet etmiş, bitişik nizamdaki ev tamamen çökmüş. İçinde insanlar ölmüş. Manzaraya ben bakamadım ama bizim kız gidip baktı. Çok soğukkanlılar, bizim gibi değiller tabii. Ben şöyle bir uzaktan baktım. O kış ayazında, yıkıntılar içinden bir kız elini gördüm cansız duran, daha fazlasına bakamadım. Bombardıman sırasında binanın bizim tarafı ayakta kalmış. Ben, evin üçüncü katındaki dairede kalıyordum. Bizim evde de cam çerçeve inmiş aşağıya. Şarapnel parçaları bütün odayı delik deşik etmiş. </span></p>
			<p class="e-soru">Bina yıkılmamış olsa bile, evde olsanız belki şarapnel parçaları canınızı alacaktı. </p>
			<p class="e-paragraf"><span class="CharOverride-9">Cam pencere inik, o gece hepimiz aynı odada yattık. Ben, Erica, annesi ve ağabeyi. Evin adamı yine yoktu. </span></p>
			<p class="e-soru">Ertesi gün, sonra ne yaptınız?</p>
			<p class="e-paragraf"><span class="CharOverride-9">Ertesi gün oldu. Evler, hastaneler yıkılmış, elektrik ve su tesisatları tahrip olmuş. Baktık, sabah bir talimat: Herkes evin camını çerçevesini temizleyecek, şuradan camı alacak ve şu şekilde penceresine monte edecek. Bombardımandan zarar gören su şebekesi onarılana kadar şu noktalardan su alınacak. Tesisat düzeltilinceye kadar susuz kalmıyorsun yani, ikinci gün de elektrikler geldi. Hayat aynı şekilde devam ediyordu. </span></p>
			<p class="e-soru">Savaş durumunda, sivil evlerin camları dahi unutulmuyordu…</p>
			<p class="e-paragraf"><span class="CharOverride-9">Bombardımanın hemen ardından su, elektrik, cam geri geliyordu. Hatta bombardıman altındaki halkın sinir sistemini tamir etmek için, ertesi gün yarımşar litre sert içki veriliyordu. Artık nereden topladılarsa... O bombalamadan sonra bize de verilmişti. </span></p>
			<p class="e-soru">Sinir sisteminiz tamir oldu mu bari?</p>
			<p class="e-paragraf"><span class="CharOverride-9">Bir tadına baktımdı. O sırada yere damladı, yer boyası kabardı. Dedim “Ya bu kezzap gibi bir şey, nasıl içilir?” Ev sahibi adam da evdeydi o gün. “Gidin bir kara bira alıp getirin” dedi. Sonra bira, kahve bu içkiyi karıştırıp kaynattı. Tadına baktık, içilebilir hale gelmiş. Büyükşehirlerde daha kaliteli şarap ve şampanya veriliyordu ama bizim kasaba önemsiz bir yerdi. </span></p>
			<p class="e-soru">Almanların savaş sırasında sinirleri ve devlet sistemleri hakikaten nasıl sağlam kalıyordu?</p>
			<p class="e-paragraf"><span class="CharOverride-9">Organizasyon bu kardeşim… Organizasyon, merkezî otoriteyi kabul etmek, disiplinden vazgeçmemek! Fransızlar işgale uğradı, panik… Karman çorman oldular, yollar tıkandı. Bu öyle değil. Alman organizasyonuna ilişkin başka bir şey anlatayım: Sovyetler ilerlerken doğu bölgelerinde oturan Almanlar batıya doğru göç etmeye başladı. Doğudan on binlerce göçmen Sovyet orduları önünde kaçıyor. Göçmenleri organize etmişler: Yolun sağından yürüyeceksin ve yolun soluna katiyen geçmeyeceksin. Yolun solu askerî vasıtalara açık olacak. Göç katarında, mevkisi, unvanı, maddi durumu ne olursa olsun, herkes aynı dizinin içinde. Resmî daire çalışanı da köylüsü de soylu baronu da her türlü sivili de yolun sağında sağından sıra halinde yürüyor... Ha zenginlerin özel otomobilleri mi var? Motorunu çıkarmışlar, üzerine samanları koymuşlar ve bir hayvana bağlamışlar. Aracın şoförü, dizginlerin başında. Arabanın geri kalanında, bir Prusya baronu karısıyla oturuyor, battaniyesini de kucağına çekmiş arabanın kapalı kısmında. Arabanın kapısında taç var, asalet unvanını işaret eden ama aynı göç dizisinin içinde. Köylüler, hayvanlarını toplamışlar, sırayı bozmadan birlikte gidiyorlar. </span></p>
			<p class="e-soru">Diyorsunuz ki Alman disiplini, şartlar ne olursa olsun, yasaların ayrım yapmaksızın herkese aynı uygulanmasından kaynaklanıyor…</p>
			<p class="e-paragraf"><span class="CharOverride-9">Tabi tabii. Bütün mesele bu! Bizim izci teşkilatı gibi, Hitler gençliği diye bir teşkilat vardı. Kısa pantolonlu, haki gömlekli gençler. Onlar da diziyi düzgün tutmakla görevli. Ben bunları da gördüm. Alman disiplininin ne olduğunu gördüm. Şu kasabanın halkı, şu kadar saat yürüyecek, şu saatte falan yere varacak, orada Kızılhaç birer kase çorba verecek herkese, falan yerde istirahat edecek, ertesi gün yedide hareket edecek, öğleyin falan yere falan saatte varmak için... Biz olsak, halimiz ne olur? Bir depremde ülke altüst oluyor. Bir sel oluyor, ”Oooo bittik, mahvolduk”’ diyoruz…</span></p>
			<p class="e-soru">Bu disiplin, sadece organizasyon yeteneğine mi bağlıydı?</p>
			<p class="e-paragraf"><span class="CharOverride-9">Kurallara uymayan olursa, hemen kurşuna dizileceğini biliyordu. Motivasyon da sağlanıyordu. Hitlerin müthiş konuşan bir propaganda görevlisi vardı: Joseph Goebbels.</span><span class="dipnotno CharOverride-11"><a href="#footnote-220-84" id="footnote-220-84-backlink">84</a></span><span class="CharOverride-9"> O sıska vücuduyla gider, gayet kalın bir sesi vardı, şaşılacak bir şey. Berlin neredeyse çevrilmiş durumdaydı, herif hâlâ konuşuyor “Nihai zafer bizim olacaktır” diye... </span></p>
			<p class="e-soru">Siz o sırada orada mıydınız?</p>
			<p class="e-paragraf"><span class="CharOverride-9">O sırada oradayım. Hatta espri yapıyorlardı: Rus tankı ana caddesinde gidecek takır takır, ana caddelerdeki rögarlardan birinin kapağı açılacak ve bir adam çıkıp “Nihai zafer bizimdir” diye bağıracak... Bombardıman sırasında binalar yıkıldığı zaman, sığınaklar kayboluyordu. İnsanlar yıkılmış evlerin sığınağında sağ kalıyordu ama kurtarma ekiplerince bulanamadıkları için havasızlıktan ölüyorlardı. Kocaman harflerle binaların sığınak yerleri işaretlendi: NSL yazısıyla. Bombardımanda yıkılmış binaların bu NSL yazan bölümleri kazılacak, hava verilecek! Almanlar kendi aralarında bunun esprisini yapıyordu. Almanca sığınak anlamına gelen NSL’nin anlamını soruyor ve “Bu ne? Çabuk Rusça öğren!” diyorlardı. O trajik durumdan espriler çıkarırlardı. Partilerin ileri gelenleri uçakla kaçıyor ve Afrika’nın insan ayağı basmamış bir yerine iniyor. Çıplak zenciler etraflarını sarınca konuşmaya çalışıyorlar, “Bu Führer” diyorlar. Adamlar pek anlamıyor. “Bu da Goebbels” denilince, kabile şefi “Çabuk kadınları çadırlara saklayın” diyor. Adamın çapkınlığı meşhur yani, şöhreti Afrika’nın en ücra köşesine kadar gitmiş şeklinde fıkralar vardı. Almanların, Nazilerin son dönemine kadar kara kaşlı kara gözlü bir kadın aktristi vardı. Almanların kadınları sarışın olur, sarışın olmaya da özenirler ve saçlarını boyarlar. Fakat bu kara kaşlı kadına bayıldılar. Çek asıllı bir Alman kadın, Linda Brava. Yine bir ünlü Alman artist ile evlendi Frederick diye. Sinemalar da bu Goebbels’in kontrolü altındaydı ve bütün artistler ona yaranmak zorundaydı. Bu Goebbles, bu Linda’yı tavlamış. Frederik bunu öğreniyor, evi basıyor. Karısıyla suçüstü yakalıyor. Ve bu ufak tefek Goebbels’i boğmak üzereyken koruması yetişiyor. Sonra bu iki oyuncudan bir daha haber alınmadı. Kampa mı atıldılar, yok oldular, Almanlar bunları konuşuyordu. </span></p>
			<p class="e-soru">Savaş sırasında sinemaya gidebiliyor muydunuz?</p>
			<p class="e-paragraf"><span class="CharOverride-9">Tabii gidiyorduk. Ama o sırada bir hava hücumu olursa filmi kesiyorlardı, herkesi sığınağa gitmeye zorluyorlardı. Harbin artık sonlarına doğru Almanya bitmiş, harap olmuş ama Napolyon dönemine ait bir harp filmi yaptılar. Orada ufak bir Alman şehri, her yeri alan Napolyon’a karşı direniyordu. Oradaki idealist bir subay önderliğinde halk şehri Fransızlara teslim etmiyor ve </span><span class="CharOverride-9">Napolyon geriliyordu. Bütün Alman askerleri, kadınları ve yaşlıları askere alıyorlarken o film için o kadar Alman askeri ve figüranı nereden toplamış, o hengâmede nasıl o filmleri yapmışlar anlamak mümkün değil. Artık Ocak 1945, Almanya’nın yıkılmasına birkaç ay kala bu filmin prömiyeri olmuştu.</span></p>
			<p class="e-soru">Erica sonra ne yapmış, hiç haberiniz oldu mu?</p>
			<p class="e-paragraf"><span class="CharOverride-9">Efendim sonra, çok sonra, 1959 yılıydı, bir tur yaptırıyorlardı Almanya içinde. O turda Hamburg’a da gidiş vardı. O bölgeyi Ruslar işgal etmiş ve kaçtıklarından, Batı’ya sığındıklarından haberim vardı. Onun üzerine, Hamburg koca şehir. Almanya’nın en büyük şehri. Liman şehri üstelik. “Bulunabilir mi acaba?” dedim. Ondan sonra bizi bir otobüsle 15 gün gezdirmişlerdi Almanya’da. Otobüsün şoförünün tipine bakıp içimden dedim ki “Bu eski bir SS. Belli.” Mola verdiğimizde tesadüf adamla aynı masaya oturmuştuk. Bir defa harpten bahsettim ve konuşmaya başladım: </span></p>
			<p class="e-paragraf"><span class="CharOverride-9">– Siz “SS”diniz değil mi? </span></p>
			<p class="e-paragraf"><span class="CharOverride-9">– Tamam anladınız, SS’tim.</span></p>
			<p class="e-paragraf"><span class="CharOverride-9">– SS’lerin şuralarında dövmeleri vardır, nasıl yok ettiniz?</span></p>
			<p class="e-paragraf"><span class="CharOverride-9">– Ben onu yok edinceye kadar akla karayı seçtim. Derimi yüzdüm tamamen..</span></p>
			<p class="e-paragraf"><span class="CharOverride-9">– Savaş sırasında Templin’deki evlerinde kaldığım bir aile vardı, daha sonra </span><span class="CharOverride-9">Hamburg’a göç ettiklerini duydum. Onları bulabilir miyim?</span></p>
			<p class="e-paragraf"><span class="CharOverride-9">– Tescil Bürosu’na gidin. Orada herkesin bir kaydı vardır. Kimin nereden nereye gittiği orada kayıtlıdır, aradığınız aileyi buradan bulabilirsiniz.</span></p>
			<p class="e-paragraf"><span class="CharOverride-9">Sorduk soruşturduk, Tescil Bürosu’nu buldum, görevliye yöneldim: </span></p>
			<p class="e-paragraf"><span class="CharOverride-9">– Erica Schmid’i nerede bulabilirim?</span></p>
			<p class="e-paragraf"><span class="CharOverride-9">– Şu bilgi fişini doldurun, aradığınız kişiye ait bilgileri girin ve bekleyin.</span></p>
			<p class="e-paragraf"><span class="CharOverride-9">Yazdım ve memura verdim. Adam arşive girdi, bir süre sonra geri döndü. Ama tabii kızın adı ve soyadı olan Erica Schmid, bizde Ayşe-Fatma kadar yaygın isimler Almanya’da. Babasının adı Adolf, o da beylik. Aşağı yukarı şu yaşta, şu şehirde yaşıyordu ve şu şehre göç etmiş olabilir... </span></p>
			<p class="e-paragraf"><span class="CharOverride-9">– Verdiğiniz donelerle aradığınız kişiyi bulamadık. Ama bir de alt kattaki arşiv dairesine bir sorun.</span></p>
			<p class="e-paragraf"><span class="CharOverride-9">Gittim arşiv dairesine: </span></p>
			<p class="e-paragraf"><span class="CharOverride-9">– Yukarda bunu bulamadılar. Bilgi fişim bu. Bu kızın bugün Almanya’nın neresinde oturduğunu bulabilir misiniz? </span></p>
			<p class="e-paragraf"><span class="CharOverride-9">– Pekala bir bakalım, buyurun siz koltuklarda oturun. </span></p>
			<p class="e-paragraf"><span class="CharOverride-9">Adam içeriye gitti ve 15 dakika sonra geri döndü: </span></p>
			<p class="e-paragraf"><span class="CharOverride-9">– Aradığınız hanım artık Vanderzee soyadını taşıyor. Şu şehirde, şu sokakta, şu binanın şu dairesinde oturuyor...</span></p>
			<p class="e-soru">Yani işgal altındaki Almanya’nın Templin şehrinde bıraktığınız Erica Schmid’i, 15 yıl sonra Erica Vanderzee olarak Hamburg’ta buldunuz... </p>
			<p class="e-paragraf"><span class="CharOverride-9">Buldular... Nasıl buldular, bilemem. Almanların organizasyon yeteneği işte. Milyonlarca insanı cephelerde ölmüş ve yaşadıkları yerlerden göç etmek zorunda kalmış, şehirleri bombardımandan yanmış, yıkılmış Almanlar, o savaş halinde bile kimin nerede olduğunu kayıt altına almış. </span></p>
			<p class="e-soru">Erica’nın adresini aldığınıza göre... </p>
			<p class="e-paragraf"><span class="CharOverride-9">Hamburg’a gittim, verilen sokağı ve binayı buldum, ikinci kata çıktım ve zili çaldım. Kapı açıldı, Erica beni karşısında görünce şaşırdı: </span></p>
			<p class="e-paragraf"><span class="CharOverride-9">– Unmögötich! Unmögötich! Ah Buşi, ah Buşi...</span></p>
			<p class="e-soru">Yani, sizi görünce Almanca ne dedi?</p>
			<p class="e-paragraf"><span class="CharOverride-9">İmkânsız, imkânsız! Buşi, Buşi... Bana Buşi adını takmıştı. </span></p>
			<p class="e-soru">Buşi ne demekti efendim?</p>
			<p class="e-paragraf"><span class="CharOverride-9">Hiç. Öyle bir isim taktı işte. Ondan sonra, “Ah Buşi” diyerek beni eve davet etti. </span></p>
			<p class="e-paragraf"><span class="CharOverride-9">– Buşi, nasılsın? Nereden, nasıl geldin?</span></p>
			<p class="e-paragraf"><span class="CharOverride-9">– Türkiye’den iki günlüğüne Almanya’ya geldik. Seni merak ettim, aradım ve buldum.</span></p>
			<p class="e-paragraf"><span class="CharOverride-9">Annesi de babası da ölmüş. Eski evlerine dair resimler çıkardı gösterdi. Bizim resimlerimizi albüm yapmış. Savaş sonrası eski bir deniz subayı ile evlenmiş. Bayağı da yakışıklı adammış ama savaş sonrasında subaylık diye bir şey kalmadığı için bir matbaada çalışıyormuş. </span></p>
			<p class="e-paragraf"><span class="CharOverride-9">– Buşi, yarın akşam muhakkak gel ve kocamı da tanı.</span></p>
			<p class="e-paragraf"><span class="CharOverride-9">– Pekala, yarın akşam da gelirim.</span></p>
			<p class="e-paragraf"><span class="CharOverride-9">Ertesi akşam tekrar gittim. Yemek çıkardı. Adamla tanıştım. Yıl 1959. Erica’nın kocası bana döndü ve dedi ki:</span></p>
			<p class="e-paragraf"><span class="CharOverride-9">– Baktım, siz o Türklere benzemiyorsunuz. İnsan haliniz var.</span></p>
			<p class="e-soru">Sizden rahatsız olmadı mı hiç?</p>
			<p class="e-paragraf"><span class="CharOverride-9">Yok. Almanlar öyle şeylere takılmazlar. </span></p>
			<p class="e-soru">Erica’yla Türkiye’ye dönmeyi neden hiç düşünmediniz mi? </p>
			<p class="e-paragraf"><span class="CharOverride-9">Düşünüyordum, alıp getirsem nasıl olur? “Hem kızı kurtarırım bu cehennemden” diyordum ama sonra “Evdekiler ne der” diye düşünüyordum. </span></p>
			<p class="e-soru">Onun gönlü var mıydı?</p>
			<p class="e-paragraf"><span class="CharOverride-9">Vallahi herhalde olurdu. Cehennemden çıkmak bir şeydir tabii. Annesini babasını bırakmak zor gelebilirdi ama bilemiyorum. Neyse, üzerinden geçmiş artık 60 sene. Eski, çok eski hikâyeler.</span></p>
			<p class="e-soru">Bu bombardıman altında diğer Türk öğrencilerin durumu neydi? Sizden başka Türk öğrenciler de vardı Almanya’da, görüşüyor muydunuz onlarla?</p>
			<p class="e-paragraf"><span class="CharOverride-9">Kaç kişi vardı ki zaten? Hakikaten ilim öğrenmek için Almanya’ya gelmişler de vardı, sadece askerlikten kurtulmak için geldiğinden okumayan, ekabirlik yapan tipler de vardı. Serseri gibi dolaşıyor, derslere falan girmiyor, ipsiz takımıydılar. Avrupa’ya kapağı atmışlar, orada vakit geçiriyorlar ve birtakım başka usulsüz işlerin içine de girmişler. Birçoğu sürüldü </span><span class="CharOverride-9">Almanya’dan. Ankara Haymanalı garip bir çocuk da vardı adını hatırlayamadığım: Zengin bir babanın tek oğluydu ve babası onu kan davasından korumak ve eğitim alması için Almanya’ya göndermiş. Ankara’nın köylerinden geliyordu ama hakikaten şık giyinirdi ve son derece efendiydi. Mecburen Almanya’daydı, güzel de saz çalardı. Hatta Almanya’dan beraber dönmüştüm. Oğlana Türkiye’ye döner dönmez şanlı şöhretli düğün yapmışlar, orada da vurulmuş ölmüş.</span></p>
			<p class="e-soru">Bombardımanlar sırasında, diğer Türk öğrenciler sizin kadar şanslı mıydı? Hayatını kaybeden Türk öğrenciler oldu mu?</p>
			<p class="e-paragraf"><span class="CharOverride-9">Olmaz mı? Efendim şimdiki nesil bir tek Amerikalının çıkıp tüm Almanları yendiği filmlerden öğreniyor savaşı. Ama siz gazetecisiniz, ben bir parantez açıp size daha fazlasını anlatayım. 1944 yılında doğu cephesinde ilerleyen Sovyetlerden kaçan sivil halk Prusya’ya, oradan da en büyük şehirlerden biri olan Königsberg’e</span><span class="dipnotno CharOverride-11"><a href="#footnote-220-85" id="footnote-220-85-backlink">85</a></span><span class="CharOverride-9"> gelmişti. Bu eski bir şehir. Genelde Almanya’da işçiler yaz tatili yapıyor. Neşe ile Güç adını verdikleri bir teşkilat, güzel beyaz boyalı gemilerle işçileri Akdeniz’de gezdiriyor. Bu vapurlardan bir tanesi Wilhelm Gustloff, içine kadın çoluk çocuk ihtiyar tıklım tıklım doluyor. Geminin içinde hiç asker yok, tamamen sivil halk. Binlerce sivil, batıdaki limanlardan birine gitmek üzere hareket ettiğinde bir torpil, batırıyorlar gemiyi. O buz gibi şubat ayında, denizden ancak yaklaşık 500 kişi karaya çıkabiliyor. Karaya çıkanların da büyük çoğunluğu yaşamıyor. O buz gibi suyun içinde yüzdükten sonra insanın organları sağlam kalır mı? “Türkler katliam, soykırım” yaptı diyorlar, al sana katliam! İngilizler ve Almanlar aslında aynı ırktandır, dilleri bile aynıdır. İngiliz ve Amerikan uçaklarının bombalamadığı sivil Alman şehri kalmadı. Bir tek tarihî bir şehir olan </span><span class="CharOverride-9">Dresden’e</span><span class="dipnotno CharOverride-11"><a href="#footnote-220-86" id="footnote-220-86-backlink">86</a></span><span class="CharOverride-9"> bomba atılmıyordu. Herkes merak içindeydi, “Bu Dresden’e niye bomba atılmıyor? Başka tarihî şehirler de var ama onlara pekala bomba düşüyor” diye. İşte bu doğudaki Sovyet ilerlemesinden kaçarak Almanya’nın içlerine doğru ilerleyen göçmen Almanların sığındıkları şehirlerin başında Dresden geliyordu. Göçmen istilasından artık kalacak yer olmadığı için apartman ve bina boşluklarına bile kadın ve çocuklarını yerleştirdiler. Hatta bizim eve bir kadıncağız ile üç çocuğunu yerleştirdiler. </span></p>
			<p class="e-soru">Tüm sivillerin toplandığı Dresden de mi bombalandı?</p>
			<p class="e-paragraf"><span class="CharOverride-9">Siz durun durun… Bütün siviller, savaştan, bombardımandan uzak gibi duran bu Dresden şehrine doluştu. Ve bir gece önce fosfor bombaları atıldı, sonra uçaklar tüm gece bombardıman yaptı. Bütün şehir yanıyor… Ardından Amerikalıların “Uçan kale” adını verdikleri bombardıman uçaklarını gönderin. Koca koca bombaları yağdırın şehrin üstüne. Ne olur o şehir? Bizim arkadaşlardan sekiz tanesi bir daha çıkmadı ortaya. </span></p>
			<p class="e-soru">Sekiz Türk öğrenci, kimlerdi?</p>
			<p class="e-paragraf"><span class="CharOverride-9">Evet, Almanya’da üniversite tahsili için bulunan ve savaş bölgesinden uzak diye Dresden’de kalan sekiz Türk o bombardımanda öldü. Şans eseri Kazım Çeçen</span><span class="dipnotno CharOverride-11"><a href="#footnote-220-87" id="footnote-220-87-backlink">87</a></span><span class="CharOverride-9"> kurtuldu. Türkiye’ye döndüğünde su profesörü oldu ve birkaç yıl önce vefat etti. Kazım Çeçen, vefat etmeden önce başında bulunan insanlara hiç kesintisiz yaklaşık iki saat su üzerine soluksuz konuşmuş. Sonra “Tamam, teşekkür ederim” demiş ve susmuş. Neyse, Kazım Almanya’nın Dresden şehrinde kalan Türk öğrencilerden biriydi. Bir gün işi çıktığı için başka şehre gitmiş ve gece orada kalmış. O gece Dresden hava saldırısına uğramış. İki gün sonra, bombardıman bittikten sonra Dresden’e dönüyor ve kaldığı eve gidiyor. Sokağı buluyor fakat evi bulamıyor, söylenerek aranıyor: </span></p>
			<p class="e-paragraf"><span class="CharOverride-9">– Ya iki numaralı bina bu yıkılmış bina olsa, benim kaldığım 12 numaralı binanın şuralarda bir yerde olması gerekiyor ama yok...</span></p>
			<p class="e-paragraf"><span class="CharOverride-9">O sırada yanına yaklaşan bir Alman, ona yardımcı olmaya çalışıyor: </span></p>
			<p class="e-paragraf"><span class="CharOverride-9">– Nereyi arıyorsunuz?</span></p>
			<p class="e-paragraf"><span class="CharOverride-9">– 12 numarayı.</span></p>
			<p class="e-paragraf"><span class="CharOverride-9">– Ohooo, o bina bombardıman sırasında çoktan gitti. Hatta orada bir Türk öğrenci yaşıyormuş...</span></p>
			<p class="e-paragraf"><span class="CharOverride-9">Tabii, Alman adam aslında o enkaza dönen binadan şans eseri kurtulan Türk ile konuştuğunu bilmeyerek konuşmaya devam ediyor... O gece, sekiz Türk öğrenci ölüyor. Orada benim Galatasaray’dan sınıf arkadaşım Süheyl de oturuyordu. Şimdi Amerikalılar insanî kırımdan bahsediyor. O gece, sadece bir gecede Dresden’de 350 bin sivil, bombardımanda öldü, kayboldu. Hepsi, Sovyet işgalinden kaçarak güvenli olduğunu düşündüğü Dresden’e sığınan sivil halktı. Şehir, bizim Galata bölgesi gibi tarihî evler ve daracık sokaklardan oluşan bir yer. Hatta o kadar daracık ki sokakları, yangın anında su bulunamaz diye evlerin arasına kocaman beton havuzlar yapılmıştı içleri su dolu olan. Savaş anında hiç değilse su sıkıntısı çekilmesin diye. Orada ormancılık okuyan bir arkadaş, etrafında yanan evlerin sıcağından kurtulmak için şubat ayında bu depolardaki suyun içine girmiş. Sudan çıktıktan birkaç dakika sonra yine üzerindekiler kuruduğundan tekrar suya girip çıkıyormuş. Şubat ayında o soğuk suya girip sonra alevlerin önünde kuruduğundan cildi bir şekilde lekeli idi. </span></p>
			<p class="e-soru">O şartlarda önce Almancayı öğrendiniz, sonra üniversiteye nasıl başladınız?</p>
			<p class="e-paragraf"><span class="CharOverride-9">Almancayı öğrendikten sonra Almanya içindeki üniversitelerde tur yaptım. O sırada Almanya’da 26 üniversite vardı ve onlarda benim okumak istediğim dersler var mı, yok mu diye bakıyordum. Bizans sanat tarihi ve arkeoloji bölümüne ilişkin bir listesini yaptım. Gittiğim şehirlerde metro ve tren istasyonlarında yere koyduğum çantamın üzerine yatıyor, paltomu çekip üzerime uyuyordum. Eee, yaş da yirmi olunca hiç umurumda bile değil insanın. O şekilde, 20 gün kadar tur yaptım </span><span class="CharOverride-9">Almanya’nın içinde. Bizans sanat tarihi eğitimi alabileceğim üniversite arıyorum. Önce Almanya’nın yukarı bölgelerine, Baltık Denizi yakınındaki Gras Fayd Üniversitesi’ne gittim. Baktım, “Iıh” dedim... Schütz diye bir profesör Anadolu kitabı yazmıştı, “Onun geleneği belki devam ediyordur” diyerek Granaina’ya gittim ama orada yok... Hamburg’a heveslenmedim çünkü devamlı hava saldırısı altındaydı. Trenle Almanya’nın aşağı bölgelerine indim. Göttingen Üniversitesi’ne gittim. Çünkü orada İstanbul üzerine kitapları olan Prof. Dr. Alfons Maria Schneider vardı.</span><span class="dipnotno CharOverride-11"><a href="#footnote-220-88" id="footnote-220-88-backlink">88</a></span></p>
			<p class="e-soru">Schneider ile ne zaman, nerede tanıştınız? Size nasıl referans oldu?</p>
			<p class="e-paragraf"><span class="CharOverride-9">İstanbul’da bir sahaf dükkânında liseye giderken tanışmıştım. Bedros Nişanyan’ın dükkânında. İstanbul üzerine kitap aradığım sırada o da oradaydı. O zaman, 30’larda İstanbul’da kurulan Alman Arkeoloji Enstitüsü ikinci müdürüydü Schneider. Benim İstanbul ve Bizans’a olan ilgim onun hoşuna gitmişti. “Liseyi bitirdikten sonra benim üniversiteme gel, orada yetişirsin” demişti. Sonra, ben </span><span class="CharOverride-9">Almanya’ya giderken kendisi İstanbul’da olduğu için benim adıma Göttingen Üniversitesi’nde arkeoloji profesörü olan Müller’e</span><span class="dipnotno CharOverride-11"><a href="#footnote-220-89" id="footnote-220-89-backlink">89</a></span><span class="CharOverride-9"> mektup yazmıştı. Türkiye’deyken bu üniversitede okumak amacıyla yola çıkmıştım. Bunun doktora tezi Büyük İskender’in cenaze arabası üzerineymiş. Asya seferinden dönerken yolda ölmüştü ya, onun cenazesini yakın bir ülkeye bir cenaze arabasıyla getirmişler ona dair bir tez yazmış. Diğer Müllerlerden ayırt etmek için ona Cenaze Müller demişler. Schneider, Müller’e benim hakkımda yazdığı mektupta “Bir öğrenci gelecek, onunla ilgilen” demişti. Müller, İstanbul’da bir dönem askerî amaçlı da kullanılan kentin en büyük tahıl limanının, Yenikapı’da langaların yer aldığı alanda bulunduğunu tahmin ederek burada arkeolojik kazı yapılmasını önermişti. Müller de ben Almanya’ya gittiğimde İstanbul’daymış, onun yerine Göttinberg’te bir başka profesör bana yardımcı oldu, hatta benimle birlikte ev aradı şehirde. Çok uğraştı bana orada ev bulmak için ama olmadı. Bir hafta geçici olarak bir öğrenci yurdunda kaldım. Fakat ona kısmet olmadı, orada yer bulamayınca arayışa devam ettim. Sonra Erlangen Üniversitesi’ne gittim, oradaki bir arkeoloji profesörüyle de tanıştım. Hatta bir öğrencisi ona hediye olarak rakı göndermiş. Adam nasıl bir şey olduğunu, Türk rakısının nasıl içildiğini de bilmiyor. Bira gibi içersen mahveder adamı! “Bunu suyla karıştırıp öyle içeceksin” dedim. Böyle Almanya içinde beş altı şehir, üniversite daha dolaştım. Döne dolaşa en sonunda Viyana’ya geldim. </span></p>
			<div class="_idGenObjectLayout-2">
				<div class="koseliresim _idGenPageitem-29 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum6-3.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, Viyana Üniversitesi günlerinde, imparatorluk sarayı önünde</span></p>
			<p class="e-soru">Berlin’den Viyana’ya nasıl gittiniz? Orada nerede kaldınız?</p>
			<p class="e-paragraf"><span class="CharOverride-9">O sırada hudut yok, Viyana da Alman şehri sayılıyor. Viyana Üniversitesi’nde Bizans sanatı bölümü vardı, içinde Osmanlı da var. Bir de ev bulunca, orada okumaya karar kıldım. Viyana’da bizim kadim bir aile dostumuzun kızının evi vardı. Bana ismimi veren, Vahdet Hanım, tüberküloz tedavisi için Viyana’ya gelmişti. O dönemde Türkiye’de tüberküloz yaygın bir hastalıktı ve tedavi için ekseriyetle Viyana’ya geliniyordu. </span><span class="CharOverride-9">Vahdet Hanım da tüberküloz olunca ailesi onu Viyana’ya göndermiş. O sırada kaldığı evin sahibinin kardeşi de aynı hastalıktan muzdaripmiş. Öyle tanıştıkları bir Avusturyalı ile evlenmiş. Ama savaş ortamından korktuğundan, Türkiye’de kalıyordu. Kocasını da yedek subay yapmışlar, Türkiye’ye dönmesine imkân yok. Adam Viyana’da mimarken hava meydanlarının inşaatında görevlendirilmek üzere asker yapılmış. Adam mimar ama üzerinde Alman Hava Kuvvetleri’nin montu ve Nazi amblemi vardı. Partinin resmî kayıtlılarından. Kim bilir rejim değiştikten sonra başına ne işler geldi? Çünkü Nazi olanlara çok fena şeyler yapıldı. Neyse, Viyana’da Hamburg Sarayı’nın sağ tarafında bir sokak vardır ve karşı tarafında da çok eski evler vardır. Vahdet Hanım’ın böyle güzel bir yerde, tarihî bir binada evleri vardı. Bina demodeydi belki ama evin mobilyaları da son derece şıktı. Üst katlarda, Vahdet Hanım’ın mimar kocasının atölyeleri vardı. O evde bir oda aldım. Orada biraz kaldıktan sonra, Viyana Üniversitesi’ne kaydımı yaptırdım 1944 yılında. Bu üniversitede, </span><span class="CharOverride-9">Bizans ve arkeoloji üzerine isim yapmış profesörler vardı. Sömestr tatiline kadar oraya devam ettim. </span></p>
			<p class="e-soru">Viyana Üniversitesi’nde bir sömestre okuduktan sonra… </p>
			<p class="e-paragraf"><span class="CharOverride-9">Viyana’da bir sömestre okudum. Orada İslam, Türk sanatı yoktu fakat Bizans sanatı vardı. Polonya asıllı iyi bir profesör Vladimir Zalozcky vardı. Hristiyan arkeolojisinde Weisen Hofer adında bir papaz vardı. Elhak, Hristiyan arkeolojisinin kalburüstü profesörlerinden biriydi. Enteresan bir adamdı. O dönemde Nazi rejimi olduğu için genç akademisyenler sınıfa girerken öğrencilere Hitler usulü sağ elini havaya kaldırarak selamlama yapardı. Ama Hofer, Hitler usulü yerine Hristiyan usulü iki parmağını kaldırarak takdis selamı yapardı. </span></p>
			<p class="e-soru">Orada nasıl bir Bizans eğitimi aldınız?</p>
			<p class="e-paragraf"><span class="CharOverride-9">Vladimir’in Ayasofya ve Balkanlar’daki Bizans sanatı etkisi üzerine kitapları vardı. Derslerine Ayasofya’yla başlar Ayasofya’yla bitirirdi. </span></p>
			<p class="e-soru">Sonuçta Viyana ve Berlin Üniversitesi’nde, Bizans sanatına dair çok önemli şeyler öğrendiniz.</p>
			<p class="e-paragraf"><span class="CharOverride-9">Tabii. Bizans sanatı tarihçisi Prof. Dr. Schweinfurth’tan bir defa çok şey öğrendik. Schweinfurthlar tarihte malumdur. Amcası da Afrika seyyahıdır. Osmanlı devrindeyken Kuzey Afrika’yı dolaşmış ve iki ciltlik seyahatname yazmış. Abdülaziz zamanında o kitap Osmanlıcaya çevrilmiş. Hatta ben bir nüsha bulmuştum da kendisine hediye etmiştim. Onun da Bizans sanatı kitabı vardı. Öğrenci sayısı 10’u geçmiyordu. Dünyaca tanınmış arkeoloji profesörü Roden Wald</span><span class="dipnotno CharOverride-11"><a href="#footnote-220-90" id="footnote-220-90-backlink">90</a></span><span class="CharOverride-9"> vardı ayrıca. Ama o Sovyet orduları </span><span class="CharOverride-9">Berlin’e girerken önce karısını öldürdü, sonra intihar etti. </span></p>
			<p class="e-soru">Bu kadar milliyetçi bir Alman, size Bizans sanatını nasıl anlatıyordu?</p>
			<p class="e-paragraf"><span class="CharOverride-9">Savaşsız dönemde nasıl anlatılıyorduysa, o şekilde aynen Bizans sanatını anlatıyordu.</span></p>
			<p class="e-soru">Bir propaganda yok.</p>
			<p class="e-paragraf"><span class="CharOverride-9">Yok.</span></p>
			<p class="e-soru">Viyana Üniversitesi’nde okul tatile girince siz ne yaptınız?</p>
			<p class="e-paragraf"><span class="CharOverride-9">1944 yazında, “Hazır üniversite sömestr tatilindeyken Türkiye’ye döneyim. Hem karnımı doyurayım hem denize gireyim” diye düşünüyordum. 20 Temmuz’dan sonra da biliyorsunuz Hitler’e suikast yapıldı. Viyana’da o bizim okumaya geldikleri halde üniversiteye devam etmeyen serseri çocuklardan birine rastladım. Bunlar çapkınlık peşindeydiler, savaş nedeniyle erkek de az olduğu için, bol bol çapkınlık yapıyorlar. Böyle tipler var. Daha rahat bir yer olan Viyana’ya toplanmışlardı çoğu. Bir gün bir tanesi “Birçoğumuzun evine polis gelmiş, Türkiye ile </span><span class="CharOverride-9">Almanya arasındaki münasebetler bozulursa sizin tutumunuz ne olacak?’ diye sual soruyorlar” dedi. “Vallahi bana gelen giden, arayan soran da olmadı” dedim. Hatta birkaç kişiyle birlikte oradaki Türk Konsolosluğu’na gittik. “Alman polisi Türk öğrencilere böyle sualler soruyor, bir şey mi oluyor?” diye sorduk. “Siz derslerinize bakın, her şey normal” dediler. Normal falan değilmiş meğer… Ama ben bu durumdan habersiz, yaz tatilini geçirmek üzere vize başvuruları yapmak için Templin’deki evime döndüm. O zaman çok şiddetli vize rejimi vardı. Türkiye’ye gelmek için tren hattının bütün geçeceği ülkelerin vizesi gerek. Almanlar, Çekoslovakya’yı ikiye ayırmış: Çek Devleti ayrı, Slovakya ayrı. Daha önce de biraz bahsetmiştim. Bizimkiler İngilizlerin peşinden gidiyorlar ya, Slovakya’yı tanımıyor Türkiye. Ama senin yolun da oradan geçiyor. “Kusura bakma da ben bağımsız devletim, nerede benim vizem?” diyor. Bosna-Hersek’i de Almanlar ayrı devlet yapmıştı ve Türk hükümeti tanımıyor onu da. Böyle şeyler var. Ben vizeleri aldım, bir Macar vizesi kalmıştı. Tam o sırada bir haber: 1 Ağustos 1944’ten itibaren Türk hükümeti Almanya ile siyasi münasebetleri kesti. Zaten elçi beyimiz, “Rahat uyuyamıyorum” diyerek Almanya’ya gelmiyor, Ankara’da oturuyordu. Türklerle, öğrencilerle ilgilenen yoktu. Hamburg, Berlin, Viyana, Prag’da Türk Konsoloslukları varmış, işlemlerimiz İsveç Konsolosluğu üzerinden yapılacakmış. Onların da Türklerle ilgilenecek hali yok: 20 devletin temsilcisi... Esas macera orada başlıyor! Böyle bir durumdayız. </span><span class="CharOverride-9">Berlin’de Türk talebeler, bir öğleyin bir araya geldik, “Ne olacak halimiz?” diye... Bir kısmı devlet talebesi, devletin gönderdiği talebeler, bir kısmı da benim gibi özel olarak gitmiş olanlar.</span></p>
			<p class="e-soru">Almanlar istihbaratı çoktan almışlar, Türk öğrencilere Türkiye ile Almanya arasındaki münasebetler kesildiğindeki tutumunu sormaya başlamışlar. Türk Konsolosluğu hâlâ neden Türk öğrencilere uyarıcı bir konuşma yapmıyor?</p>
			<p class="e-paragraf"><span class="CharOverride-9">Allah selamet versin bu bizim dışişleri görevlilerine! Söylemiyorsan bile dolaylı olarak ikaz et vatandaşlarını, öğrencilerini değil mi? “Bu savaş bitmeden, önceden çekin gidin ülkenize” deyin hiç değilse! Türkiye’den devlet bursuyla Almanya’ya öğrenci olarak gelmiş olanların Türkiye’ye nakledilmesi karar alınmış. Yani “Kendi imkânlarıyla Almanya’ya okumaya gitmiş olanlara Allah acısın” dendi, biz acınacak haldeyiz çünkü. Öfkeli arkadaşlardan biri “Bu devlet bursuyla gelip de devlet imkânlarıyla dönenlerin bineceği tren İstanbul’a hareket edecekken gidip istasyonda yuhalayalım” dedi. “Ayıp olur Almanlara karşı” dedim. </span></p>
			<p class="e-soru">Peki ne yaptınız o durumda?</p>
			<p class="e-paragraf"><span class="CharOverride-9">İlişkiler kesildiği için Türkiye’den para da alamıyordum artık. Bereket yanında kaldığım Alman aile, çok iyi bir aile. Para pul da istedikleri yok. Ama gittiğim müddetçe aileler her ay beşer kiloluk sandıklarla yiyecek gönderiyorlardı. Ben de onu ortaya koyuyordum. Beraber yiyorduk. Annemler gönderiyordu buradan. Adıma sigara paketini veriyordum, “Bir şeyleri halledersiniz belki bununla” diyordum. Üstüne bir de para veriyordum. </span></p>
			<p class="e-soru">Ne kadar veriyordunuz?</p>
			<p class="e-paragraf"><span class="CharOverride-9">Hatırlamıyorum ama standarttı fiyatlar. Almanya’da fiyat yükseltmek şiddetle yasaktı. Harp var diye mal bulunmuyor, fiyatını yükseltelim yok. Katiyen öyle bir şey yapılamıyordu. Biz güzelce karnımızı doyuruyorduk. Pazar yemeğine muhakkak bir kızarmış tavuk geliyordu. Patates ibadullah var.  Her yer patates. Ki Amerika’dan çıkmadır, biliyorsunuz. Keşiften önce Avrupa’da patates yok. Ondan sonra, bir de elma çok. Ve onlar, patatesi muhafaza ediyorlar. Her evde birtakım muhafaza etme yerleri var. Elmayı da saklıyorlar, suyunu çıkarıyorlar, bunu kavanozlara koyup havasını alıyorlar, konserve gibi muhafaza ediyorlar. Sırası gelince bardaklara koyup içiyorlar. Saf elma suyu.</span></p>
			<p class="e-soru">Ailenizle nasıl haberleşiyordunuz?</p>
			<p class="e-paragraf"><span class="CharOverride-9">Kızılhaç postasıyla mektup yolluyorduk. Hatta radyodan konuşuyorduk. Berlin Radyosu’nun Türkçe yayınları, İstanbul’dan dinlenebiliyordu. Bizim de Berlin’den İstanbul’a beş on kelimeden ibaret mesaj yollama imkânımız vardı. Ben de Berlin Radyosu’nda sıra bana geldiğinde çıktım “Anne baba çok iyiyim, merak etmeyin, bizim akrabalardan Şahap da iyi, selamlar” dedik, tamam... Onlar haber almış, radyoda konuşacağım diye. Babam telaş içinde, radyosu kuvvetli bir akrabaya gitmiş. Nefes nefese dinlemişler beni. </span></p>
			<p class="e-soru">Almanya’nın Sesi Radyosu’nun uzun dalga Türkçe yayınında siz Berlin’den konuşuyorsunuz, aileniz İstanbul’dan dinliyor. </p>
			<p class="e-paragraf"><span class="CharOverride-9">Evet. Ben de heyecanla ve hızlıca konuşuyorum çünkü iki dakika konuşma izni veriyorlar. </span></p>
			<p class="e-soru">Akrabalardan Şahap da kim?</p>
			<p class="e-paragraf"><span class="CharOverride-9">Amcaoğlu. O da eğitim için Almanya’ya gelmişti. Kayboldu ve yıllar sonra ortaya çıktı bir Alman kızıyla buraya geldi. Bir iki sene oturdular, Alman kızı geri döndü. Başka biriyle evlendi.</span></p>
			<div class="_idGenObjectLayout-2">
				<div class="koseliresim _idGenPageitem-30 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum6-4.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, Almanya günlerinde</span></p>
			<div class="_idGenObjectLayout-2">
				<div class="koseliresim _idGenPageitem-31 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum6-5.jpg"/>
				</div>
			</div>
			<p class="e-soru">Türkiye, Almanya’yla ilişkileri kesmiş, Türkiye’ye dönemiyorsunuz ve artık ailenizden para da alamıyorsunuz, oldukça karamsar bir durumdasınız... </p>
			<p class="e-paragraf"><span class="CharOverride-9">Orada kaldık! Öyle kara kara düşünürken, birden Alman Hükümeti tarafından bir eğitim genelgesi yayınlandı: Alman üniversitelerinde kimler tahsillerine devam edebilir? Liste: Bir, harpten yaralı olarak gelip de nekâhet döneminde olanlar, askerler. İki, Almanların müttefiki olan devlet mensupları. Üç, bitaraf devlet mensupları, zaten bitaraf ne kalmış? Bir İsviçre var, bir İsveç var bütün Avrupa’da. Biz de bitaraf değiliz artık. Almanya’dayım, Türkiye’ye gelemiyorum. Ne yapacağım, üniversiteye devam edebilir miyim, edemez miyim? Yoksa enterne mi olacağım? Bir Alman dedi ki “Sen Eğitim Bakanlığı’na bir mektup yaz. Durumunu anlat, ondan sonra bu tamim karşısında benim durumum ne olacaktır? diye sor” dedi. Yazdım dilekçemi, güzel zarfladım. </span><span class="CharOverride-9">Berlin’e gittim. Eğitim Bakanlığı’nı buldum, koca bir bina. Dört tane duvar, pencereler boş, kaç tane bomba yemiş! İçinde insan bile yok hatta bina yok. Yani ortada Eğitim Bakanlığı yok. Geri dönüp bana bu aklı veren Alman’a durumu anlattım. “Verdiğin adrese gittim. Evet, bir zamanlar orası bakanlıkmış ama şimdi bakanlığa benzer bir tarafı yok” dedim. “Aa kolay” dedi, “Sen pulunu yapıştır. Eğitim Bakanlığı’na diye yaz, posta kutusuna at, o yerini bulur...” </span></p>
			<p class="e-soru">Buldu demeyin sakın hocam!</p>
			<p class="e-paragraf"><span class="CharOverride-9">Dur… Gittim, posta kutusu buldum ve mektubu attım. 15 gün sonra, adresime Alman Eğitim Bakanlığı’ndan cevap geldi: Berlin Üniversitesi’nde falan dalda eğitiminize devam etmeniz uygun görülmüştür. Durum, rektörlüğünüze de bildirilmiştir. Bu, II. Dünya Savaşı’nın ağır yıkımına uğramış, bir taraftan her gece bombalanan, bir taraftan da her sabah doğudan on binlerce göçmenin akın ettiği bir şehirde, ülkede yaşanıyor. Aldım ben o yazıyı, doğruca Berlin Üniversitesi rektörüne gittim. “Buyurun” dediler, tak tak tak mühürler, imzalar, hüviyet verildi, kütüphane kartı verildi, bilmem ne kartı verildi. 1944 yılında Almanya’da yıkık bir binanın posta kutusuna Alman Eğitim Bakanlığı’na hitaben bir dilekçe mektubu attım ve Berlin Üniversitesi’ne yerleştirildim. Üstelik Almanya’yla münasebetleri kesmiş bir ülkenin vatandaşı olarak. Gelin görün bu olaydan yaklaşık 70 sene sonra, sulh içindeki şu memleketimde, hayatımda hiç sahip olamadığım bir arabanın plakasıyla dört tane trafik cezası evime geldi. Bir değil, iki değil, üç değil, dört! Eskiden kullandığım ve satmış olduğum bir araba falan da değil, hiç ilgim olmayan bir araba plakasından evime ceza geliyor. Mersin yolunda trafik suçu işlemişim mesela... Benim nisan ayında aldığım arabaya, o yılın şubat ayında trafik cezası kesilmiş! Böyle şey olur mu? Yani bir garip memleketiz biz. Neyse, böylece Berlin Üniversitesi’ne başlamış oldum. </span></p>
			<p class="e-soru">Eğitim Bakanlığı binası ortada yoktu. Berlin Üniversitesi ne durumdaydı?</p>
			<p class="e-paragraf"><span class="CharOverride-9">Üniversite binasının üniversite denilecek hali kalmamıştı. Pencereleri tahtalanmış, elektrik yok, kalorifer yok ama ders devam ediyor.</span></p>
			<p class="e-soru">Peki hocalar, öğrenciler?</p>
			<p class="e-paragraf"><span class="CharOverride-9">Hocalar da geliyor. Beş, altı tane talebe var.</span></p>
			<p class="e-soru">Birisi sizsiniz…</p>
			<p class="e-paragraf"><span class="CharOverride-9">Başka Türk öğrenci yoktu tabii. Bir Bulgar vardı galiba, geri kalan Alman kızlardı. </span></p>
			<p class="e-soru">Peki, hocalar şaşırmıyor muydu efendim? Alman hocalar şaşırmıyor muydu? Beş altı tane öğrenci var o savaş döneminde biri de Türk? </p>
			<p class="e-paragraf"><span class="CharOverride-9">Valla bilmiyorum, onlar da tevekkülle kabul etmişlerdi herhalde. Hiç lafı olmadı. </span></p>
			<p class="e-soru">Bu sırada bombalar yağıyordu Berlin’e</p>
			<p class="e-paragraf"><span class="CharOverride-9">Yağıyordu... Mum ışığında ders yapıyorduk yahu. Elektrik yok, pencerelerde cam, kalorifer yok. Paltosu sırtında hoca ders anlatıyor. Öyle projeksiyonda yapılamadığı için bir kitaptan açıp bir minyatür gösterip anlatacağını anlatıyor.</span></p>
			<p class="e-soru">Siz, II. Dünya Savaşı sırasında bu haldeki Almanya’ya Bizans sanat tarihini öğrenmek için gidiyorsunuz çünkü İstanbul’da öğrenme imkânınız yoktu... </p>
			<p class="e-paragraf"><span class="CharOverride-9">Yoktu.</span></p>
			<p class="e-soru">Bunun için her şeyi göze alıyorsunuz.</p>
			<p class="e-paragraf"><span class="CharOverride-9">Evet.</span></p>
			<p class="e-soru">Bizans sanatını ve İstanbul’u bu kadar seviyor muydunuz?</p>
			<p class="e-paragraf"><span class="CharOverride-9">Efendim, sevip sevmeme meselesi değil. Bu memlekette, Atatürk’ün Başbakan İnönü’ye bir emri var biliyorsunuz. Onun meşhur bir Konya seyahati var 30’lu yıllarda. O seyahatte, Konya’ya geldikten sonra İnönü’ye telgraf çeker: “Geldiğim Anadolu şehirlerinin birçok yerinde yabancıların kazı yapmakta olduğunu gördüm. Bunu bundan böyle Türk gençliği yapsın. Milli Eğitim Bakanlığı’na emri verin, gençler klasik arkeoloji veya Hitit arkeolojisi gibi dallarda okumak üzere </span><span class="CharOverride-9">Avrupa’ya gitsinler, gelsinler sonra bu işi Türkiye’de Türkler yapsın. Özellikle Konya’da eski Selçuklu eserlerinin perişan olduğunu gördüm. Bunlar milli kültürümüzün başlıca dayanağıdır, hemen bu halden kurtarılmalıdır. Bir de asker işgalinde olan kıymetli Selçuklu eserlerinin boşaltılması ve vakıflara gerekli emrin verilmesi. Bu telgrafı her sanat tarihçisi ya da arkeolog baş ucuna koymalı. O hızla AB’ye Amerika’ya birkaç öğrenci göndermişler. Ekrem Akurgan onlardan biri. Ben kendiliğimden merak saldım. Kendi kendime dedim ki Bizans sanatını Fransız, Alman, Avusturya, İngiliz yapmış, Türkler niçin yapmasın? Türkiye’deki eserleri Türkler tetkik etsin, niye Alman’a Fransız’a bırakayım? Milliyetçilik böyle olur, sokakta bağırmakla olmaz!</span></p>
			<p class="e-soru">Bu topraklardaki her şey aslında bu toprağın ürünü. Siz Bizans eserlerini bu toprağın ürünü olarak kendi kültürümüzün bir parçası olarak görüyorsunuz.</p>
			<p class="e-paragraf"><span class="CharOverride-9">Tabii. Bu sahibi olduğumuz bir hazine. Niye biz kullanmayalım, bundan faydalanmayalım! Bu toprağın her şeyi bana aittir.</span></p>
			<p class="e-soru">“Bizans, Türkiye’nin kültürüdür” diyorsunuz... </p>
			<p class="e-paragraf"><span class="CharOverride-9">Tabii. Zaten biraz kurcalasan, bugün kullandığımız Türkçede Bizans’tan kalma ne kadar çok kelime var: Mendil, mandilyondan geliyor. Efendi kelimesi Grekçeden geliyor. Bir dilden girmiş, başka dile geçmiş ve yeni şekle bürünmüş, sonra geldiği yere dönmüştür. Mesela Yunan limanlarının önünde bir kale vardır, bizim kız kulesi gibi. Burci derler ona. Ama burç nereden gelir, Pirgos’tan. Bu Grekçede kule demektir.</span></p>
			<p class="e-soru">Orada okuduğunuz Roma ve Bizans tarihi ile Türkiye’deki okuduğunuz arasında bir fark var mı?</p>
			<p class="e-paragraf"><span class="CharOverride-9">Valla şimdi bizim üniversitelerde ne okutuyorlar bilmiyorum. Hatta hoca var mı onu da bilmiyorum.</span></p>
			<p class="e-perde" id="_idParaDest-7">Yedinci Bölüm Türkiye’nin Savaş İlan Ettiği Bir Ülkeden Kaçış</p>
			<p class="e-1-baslik">DROTT NI HALM GEMİSİ’NDE MEMALİK-İ MAHRUSE-İ ŞAHANELİ YAHUDİLER</p>
			<p class="e-soru">1943-44-45 yıllarında Almanya’daydınız. Viyana ve Berlin üniversitelerinde okudunuz. Türkiye’ye ne zaman döndünüz?</p>
			<p class="e-paragraf"><span class="CharOverride-9">Almanya 1945 Mayıs ayının sekizinde teslim oldu. Ben Nisan ayında çıktım Almanya’dan. </span></p>
			<p class="e-soru">Türkiye, 23 Şubat 1945’te Almanlara karşı resmen savaş ilan etmişti. Nasıl ayrıldınız Almanya’dan?</p>
			<p class="e-paragraf"><span class="CharOverride-9">Türkiye ile Almanya arasındaki münasebetlere tarafsız ülke olarak vekâlet eden </span><span class="CharOverride-9">İsviçre Konsolosluğu’na gittim. Durumumu anlattım. Dediler ki “Biraz bekleyin, belki Türkiye’ye dönersiniz.” Pekala bekliyoruz. Bir yandan düşünüyorum: Döneceğiz ama nasıl? Trenlere binemiyorsunuz çünkü Almanya’da 100 km mesafeden uzak bir yere bilet verilmiyor. “Ülkede bir panik havası oluşmasın, toplu gidişler olmasın” düşüncesiyle böyle bir önlem alınmış. Ancak “Devletin menfaatleri için bu zatın bilet alması uygundur” diye bir kâğıt varsa Alman Genelkurmayı’ndan, o zaman uzun mesafeli tren bileti veriyorlar. Savaşın artık son haftalarında Berlin’de okuyan Türk öğrencilerin bir kısmı öğle yemeğinde bir araya geldik. “Halimiz ne olacak, ne yapacağız?” diye birbirimize soruyoruz. Arkadaşlardan biri kendinden emin bir şekilde konuştu: </span></p>
			<p class="e-paragraf"><span class="CharOverride-9">– Ben bu işi hallederim. Alman Genelkurmayına gideceğiz ve bize birer tane izin kâğıdı verecekler. İcabında kaçabilmemiz için uzak mesafe bileti ayarlayacağız.</span></p>
			<p class="e-paragraf"><span class="CharOverride-9">– Nasıl olur bu iş? Alman Genelkurmay’ı, bu hengâmede bir grup Türk’e nasıl özel tren yolculuğu izni verir?</span></p>
			<p class="e-paragraf"><span class="CharOverride-9">– Siz karışmayın, benim peşinden gelin.</span></p>
			<p class="e-paragraf"><span class="CharOverride-9">Peşinden gittik, doğru Genelkurmay binasına. Onun da üstü yanmış, yıkılmış, sadece alt katlarında çalışma var. Kontrollerden geçtikten ve hüviyetimizi verdikten sonra içeriye girdik. Bizim oğlan önde, biz peşinde... Birtakım koridorlardan geçtik, bir kapı önünde durduk. Tak tak tak… kapı aralandı. İçerde bir masa, bir ucunda Alman bir binbaşı karşısında da bir sekreter kız. Bizi oraya götüren Türk öğrenci gitti o Alman binbaşının kulağına eğilerek fıs fıs fıs bir şeyler söyledi. Binbaşı da başını salladı. “Tamam” dedi. Bize bir mühürlü belge verecek, biz de Genelkurmay onaylı bu belgeyle 100 km’den uzak mesafelere gitmek için bilet alabileceğiz. Ben belge almak için bekleyen grubumuzun ikinci sırasındaydım. Öndeki arkadaşa yönelik olarak, subay “şöyle yaz” dedi ve sekreter kız da tak tak daktilo ile yazdı, sonra subaya uzattı. Alman subay kâğıdı alıp şöyle bir dikkatlice baktı: </span></p>
			<p class="e-paragraf"><span class="CharOverride-9">– Tamam</span></p>
			<p class="e-paragraf"><span class="CharOverride-9">Binbaşı mührü vurdu. Ama bizim arkadaşlardan biri mührü dikkatlice izleyip bize dönüp Türkçe olarak seslendi:</span></p>
			<p class="e-paragraf"><span class="CharOverride-9">– Alman subayın vurduğu mühürdeki kartal çıkmadı. Bu şimdi geçersiz olur.</span></p>
			<p class="e-paragraf"><span class="CharOverride-9">Alman binbaşı kafasını kaldırıp Türkçe olarak arkadaşa yanıt verdi: </span></p>
			<p class="e-paragraf"><span class="CharOverride-9">– Ulan aptal, eğer armanın kartalı çıksa hapishanelerde adam alacak yer kalmazdı. Zaten ben bu sahtekârlıkların hepsini de sizin memlekette öğrendim. </span></p>
			<p class="e-soru">Türkiye’de ne yapmış bu Alman binbaşı?</p>
			<p class="e-paragraf"><span class="CharOverride-9">Sorulur mu? Belli ki adam ajan olarak Türkiye’ye gelmiş, aramızda yaşamış.</span></p>
			<p class="e-soru">Kartalın başının çıkmasıyla çıkmaması arasındaki fark neydi?</p>
			<p class="e-paragraf"><span class="CharOverride-9">Eğer yakalanırsa “Mühür sahte, izni vermedim” diyecek… Bu mühürlü belgeden hepimize birer tane verildi, böylece gerekli izni Alman Genelkurmay Başkanlığı’ndan almış olduk. </span></p>
			<p class="e-soru">Alman Genelkurmayı’ndaki binbaşı, sizinle Türkçe konuşuyor ve sahte geçiş belgesi düzenliyor...</p>
			<p class="e-paragraf"><span class="CharOverride-9">Evet, bir Alman binbaşı. İnanılmaz bir şey. Sonra da “Bu kâğıtları size veriyorum ama beni içeri atarlarsa ziyaretime gelir sigara falan getirirsiniz değil mi” dedi gülerek.</span></p>
			<p class="e-soru">Peki o arkadaş kimdi, nasıl ayarlamış, anladınız mı?</p>
			<p class="e-paragraf"><span class="CharOverride-9">Orada okuyan Türk öğrencilerden biriydi. Bizim Türklerin girmedikleri, bulaşmadıkları iş yok. Şaşılacak şey değil. Türk aklı değil mi, her zaman bir hinoğluhin tarafı vardır…</span></p>
			<p class="e-soru">Kaç paraya yaptı bu işi?</p>
			<p class="e-paragraf"><span class="CharOverride-9">Bedavaya.</span></p>
			<p class="e-soru">Uzun yol izni aldınız, hemen toplandınız trene binmek için…</p>
			<p class="e-paragraf"><span class="CharOverride-9">Hemen evlere gidip toparlandık. Türkiye’den biliyorduk</span><span class="dipnotno CharOverride-11"><a href="#footnote-220-91" id="footnote-220-91-backlink">91</a></span><span class="CharOverride-9"> ki II. Dünya Savaşı’nda Almanların yenilmesi durumunda Oder Nehri’nin doğusundaki tüm topraklar Sovyetlere verilecekti. Bu bilgiyi bizim ev sahibi aileye söyledim. ”Sizin burası tehlikeli, Rus işgaline uğrayacak” diyerek uyarıda bulundum. Bu ev sahibi kadının kız kardeşi, Almanya’nın daha batısında yaşıyordu. “İstersen, eşyalarınızı ben oraya taşıyabilirim” dedim. Trenler tıklım tıklım olduğu ve yer bulmak zor olduğu için mobilyaları alamadım ama gümüş takımı gibi kıymetli eşyalarını, kılık kıyafetlerini götürdüm. Gerçi, kız kardeşinin oturduğu bölge bile daha sonra Sovyet işgaline uğramış ya neyse. Ben onların eşyalarını aldım çünkü onlar bulundukları yerden ayrılamıyor. Emir var, “Herkese görevine devam edecek.” Mesela o kız orman bürosunda sekreterdi. Orman bürosundan ayrılamıyor katiyen. Savaş bölgesi olduğu için bu suçlar idamla cezalandırıldı. Orman şefinin bir bisikleti vardı ve dairede kilitli duruyordu. Bir Sovyet işgali sırasında, Erica işgal anında sıkışınca kaçabilsin diye o bisikletin kilidini açtım...</span></p>
			<p class="e-soru">Sizin kendi eşyalarınız arasında ne vardı, nasıl bir bavul hazırladınız?</p>
			<p class="e-paragraf"><span class="CharOverride-9">Ben epey kitap ayırmıştım. İki bavul dolusu kitap. Bir de kıyafetler ve yolluk ekmek. </span></p>
			<p class="e-soru">Dönüş yolunda, trendesiniz...</p>
			<p class="e-paragraf"><span class="CharOverride-9">1945 Mart ayında İsviçre Konsolosluğu Türklere yönelik bir tebligat yayınladı: Türk vatandaşlarının işlemleri konsolosluğumuz tarafından yürütülmektedir. İsterseniz Türkiye’ye dönebilir, isterseniz İsviçre’ye gidebilirsiniz. İsviçre’ye gidecekler şurada, Türkiye’ye gidecekler burada toplanacak… Türkiye yolcuları Lübeck Limanı’nda toplanacaktı. Biz Berlin’den trenle önce Lübeck Limanı’na gidecek, sonra gemiyle yola devam edecektik. Söylenen gün trenle Lübeck’e hareket etmek için toplandık. Türk talebeleri, yan rayların üzerine çekilmiş olan köhne tren vagonlarının içindeyiz. Trende 120 kadar Türk talebe var. Ben, Kazım ve Muzaffer ile trenin aynı vagonundayım. Ağabeyim Suavi Eyice’de var. Hepimiz, vagondaki tahtaların üzerinde uyuyoruz. Fileler var ya eşya koymak için. Bir tanesinin içine paltoları koydum, ufak tefek de olduğum için onun içinde yatıyorum. Peronun karşısındaki trenden birileri indirildi ve bizim trene koyuldu. Bir alay kadın, ihtiyar, çocuk. Meğer Almanların çeşitli memleketlerden topladıkları ve Türk oldukları söyledikleri için bizim trene getirdikleri Yahudilermiş. Ellerinde birtakım belgeler, kimlikler, eski yazıyla yazılmış Memalik-i Mahruse-i Şahane,</span><span class="dipnotno CharOverride-11"><a href="#footnote-220-92" id="footnote-220-92-backlink">92</a></span><span class="CharOverride-9"> yani kafa kâğıdı. Üzerinde Osmanlı tuğrası vardı. Değiştirildiği 1931 yılına kadar o eski harflerle o kâğıtlar kullanıldı, yeni harfler kabul edilmiş olmasına rağmen. Bazıları toplama kamplarından, bazıları Fransa, İtalya, Belçika, Hollanda ve Almanya’dan getirilmiş Yahudiler, bizim trene bindirilmiş.</span></p>
			<p class="e-soru">Yani Osmanlı kafa kâğıtları, o Yahudilerin hayatlarını mı kurtarmış?</p>
			<p class="e-paragraf"><span class="CharOverride-9">Kurtarmış tabii. Şimdi bir şey daha var. Mesela bu şekilde kurtulmuş bir Yahudi, </span><span class="CharOverride-9">Avrupa’ya gitmiş, orada evlenmiş ve çocukları olmuş. O kadın ve çocuklar da Türk tebaası sayıldığından onlar da kurtuluyor. </span></p>
			<p class="e-soru">Kaç kişi getirdiler böyle?</p>
			<p class="e-paragraf"><span class="CharOverride-9">Sayısını bilmiyorum ama benim bulunduğum vagon doldu. Benim vagonda bir de 7-8 Azeri ve Türkmen vardı. Sovyet Ordusu’nda askerken Almanlara teslim olmuşlar hatta bir kısmı da Alman ordusunda gönüllü asker olmuş. Sonra “Biz Türk’üz, Türkiye’ye gitmek istiyoruz” deyince, Almanlar onları da bizim trene getirmişler. Bir de enteresandır, Polonya’dan bir grup Türk getirdiler. Nasıl olmuşsa vakti zamanda bir Karadenizli Polonya’ya, Varşova’ya gitmiş ve orada fırıncılığa başlamış. Tabii arkasından bütün köylüsü akrabası gittiğinden, şehirdeki tüm fırınlar Karadenizli olmuş. Oraya yerleşmiş, evlenmiş, çoluk çocuk sahibi olmuşlar. Vagon, tren tıklım tıklım dolu. Millet aç. Kızılhaç’ın kocaman kazanları var, içinde fokur fokur çorba adında bir şey kaynıyor ama yenilir içilir şey değil. Bizim oğlanlardan biri karnesinin tamamıyla aldığı tereyağını Kızılhaç kazanındaki çorbanın içine olduğu gibi attı. Almanlar şaşırdı çünkü o yağı kendileri gıdım gıdım kullanıp bir ay idare ediyor. Çocuk çorba biraz lezzetlensin diye bunu yaptı ama yine de lezzetlenmedi. Benim kutuda bir karneyle alınmış bir ekmek ve ıvır zıvır vardı. Onları iple vagonun dışına sallandırdım camdan, çünkü vagonun için insan nefesinden hamam gibi ama dışarıdaki hava buzdolabı gibi. Derken, vagonları kontrol etmeye başlayan memurlar benim bavulları gördü ve “Bunları alamazsınız, burada bırakmalısınız” dediler. “Aman yapmayın etmeyin, bunların içinde kitaplarım var” diyecek oldum ama nafile. Üzerine güzel keçeli kalemle yazılmış adım ve soyadım, İstanbul’daki ev adresim olan bavullarımı tren istasyonunda bıraktım. Türklerin diplomatik işlerini üstlenen bir İsviçre memuru vardı istasyonda. “Bunların emanete alınmasını sağlarız” dedi ama o hengâmede kim kime dum duma… Tüm kitaplarımı bıraktım orada. Sonra Alman askerleri geri döndü ve “En lüzumlu bir kitabınızı alabilirsiniz” dediler. “Giderse hepsi gider, gitmezse gitmez” diyecek oldum ama ısrar etmeleri üzerine tek cilt bir </span><span class="italik">İslam Ansiklopedisi</span><span class="CharOverride-9">’ni aldım, gerisini bıraktım. </span></p>
			<p class="e-soru">Size yaklaşımları nasıldı o sırada askerlerin?</p>
			<p class="e-paragraf"><span class="CharOverride-9">Yanımızda üç görevli vardı: Bir sivil polis, bir üniformalı polis, bir de hariciye görevlisi. Sivil polis gayet efendi ve bize karşı nazikti. Ama resmî polis bir felaketti. O istasyonda bir hafta bekledik. İstasyonun diğer tarafına durmadan doğudan trenler geliyordu. Bakıyordum, gelen trenlerin vagonları makineli tüfek mermileriyle delik deşik olmuş, camlar yok ve içleri kadın ve çocuk dolu. </span><span class="CharOverride-9">Prusya ve Sovyetlerin işgal ettiği topraklardan göç eden Almanlar getiriliyor. Onlarla konuştum. 12 gündür yoldaymışlar. Sonra bir baktım, bizim vagonlar sallandı. Bir miktar gitti ama bir yerde durdu ve içeriye polisler hücum etti. Bizim son kalan eşyaları tekrar didiklemeye başladılar. Almış olduğum bir kitap var demiştim ya, ona da el koydular. Bir baktım tekrar eski istasyona geri dönmüşüz. Geceyi orada geçirdikten sonra, tren yine hareket etti. Heyecan içinde yol alıyoruz, “Yine çevrilecek miyiz?” diye merak ediyoruz. Tren gece karanlığında duruyor, kalkıyor. Münih’ten daha kuzeye doğru hareket ediyor. Soyunduğumuz alan yok, üzerimizdeki elbiselerle bir köşeye kıvrılıp yatıyoruz, sabah olunca da kalkıyoruz. Lokomotiflere su veren istasyonların altına gidip elimizi yüzümüzü yıkıyoruz, o kadar. Pislik içindeyiz tam manasıyla. Sabah yedi suları, tren yine tıngır mıngır gidiyor. Bir yerlerde ağırlaşmaya başladı. Camı açtım, baktım istasyon ismine: Frederiksen. Bu bir Alman ismi değil. Peronun üzerinde Kızılhaç hemşire ve kaynayan çorba kazanları var. Tren durdu, pencereyi indirip baktım. Danimarka’dayız. Gerçi o dönemde Danimarka da Alman işgali altında ama o bölgenin durumu Almanya’ya göre çok daha iyi. Bilhassa havyan ürünleri kıyamet gibi. Kızılhaç hemşireleri, bana bir kabın içinde dumanı tüten süt ve bir ekmek, yanında hardallı iki sosis uzattı. Baktım, anlamadım. “Bütün kompartımana bu kadar mı?” diye sordum. “Hayır hayır, sadece bir kişi için” dediler. O kadar açtık ve açlığa alışmıştık ki iki sosisi aynı anda yemek görülmüş bir şey değildi. Diğer çocuklar da hücum etti. Almanca biliyordu o Danimarkalı memur. “Biz bu treni geceye bekliyorduk ve aslında bu yemek değil kahvaltı menüsüydü. Daha sonra esas yemeği vereceğiz” dedi. Karnımız doydu. Bizim ekmek pencerenin dışında dura dura, siyah, kara bir taşa dönmüştü ve biz açlıktan onu kemiriyorduk. Yine hareket ettik ve gece yarısı bir yerde durduk. “Trendeki eşyalarınızı alın, hadi bakalım” denildi… Eşyamız yok ki zaten. İndirdiler bizi. Herzinger diye bir yer. </span></p>
			<p class="e-soru">Vagonda, Almanya’ya savaş ilan etmiş olan Türkiye Cumhuriyeti vatandaşları, Türk vatandaşı olduğunu söyleyen Yahudiler, Türk olduğunu söyleyen Sovyet ordusu firarisi Azeri ve Türkmenler var. Sonuçta, bir trene bindirilmişsiniz gidiyorsunuz ama nereye gittiğinizi bilmiyorsunuz. Belki toplama kampına, belki ölüme gidiyorsunuz. Korkmuyor muydunuz?</p>
			<p class="e-paragraf"><span class="CharOverride-9">Tabii, her şey olabilirdi ama Vallahi bir şeyden korktuğumuz yoktu. </span></p>
			<p class="e-soru">Vagon içinde neler konuşuyordunuz yolculuk sırasında?</p>
			<p class="e-paragraf"><span class="CharOverride-9">O Azerilerin bir kısmıyla arkadaşlık ediyorduk. Onlar Sovyet rejiminin kötülüğünden bahsediyorlardı.</span></p>
			<p class="e-soru">Cephede neler olmuş, neler anlatıyorlardı?</p>
			<p class="e-paragraf"><span class="CharOverride-9">Artık o kadar kanıksanmıştı ki cephe. Almanya’da olduğumuz günlerde Türk asıllı olup Alman ordusunda subay olanlarla da karşılaştık. Onları subay, SS yapmışlar. Hitler’in bir nevi muhafızı olan bile vardı. </span></p>
			<p class="e-soru">Danimarka’daki o istasyona geldiniz...</p>
			<p class="e-paragraf"><span class="CharOverride-9">Orada bizi gece karanlıkta yürüterek, deniz kıyısında eski bir beş yıldızlı otele götürdüler. Tabii otelde artık kuru tahtaların üzerinde yatılabiliyordu. Uzandık, sabah gözlerimizi açtık ki Danimarka’nın en kuzeyindeki Shakespeare’in meşhur şatosunun</span><span class="dipnotno CharOverride-11"><a href="#footnote-220-93" id="footnote-220-93-backlink">93</a></span><span class="CharOverride-9"> olduğu yerdeyiz ve şato da duruyor. Karşı kıyıda ışıklarını gördüğümüz yerse İsveç. İyi bir denizci arkadaş vardı yanımızda. Aslında babası da benim babamın Bahriye’den sınıf arkadaşıymış, Fenerbahçe’de oturuyorlarmış ama yıllar önce </span><span class="CharOverride-9">Finlandiya’ya göç etmişlermiş. O oğlan dedi ki “Bir gece sandal çalsak, denizden İsveç’e çıksak kurtulabilir miyiz?” Alman ordusunun elinde asker kalmadığı için, 14 yaşında bir çocuğun başına kask geçirmiş ve eline de bir makineli tüfek verip bizim başımıza koymuşlar. Bizim başımızda muhafızlık ediyor. Oğlan panikleyip bir tetiğe sarılsa, ne şehitsin ne gazi… Hapishanelerde olduğu gibi günde yarım saat bahçede turlamamıza izin veriliyor sonra yine otelin içine alıyorlar bizi. Ama özellikle peynir, yiyecek bol. Ama bizimle birlikte bekletilen ve kamplardan getirilmiş olan Yahudiler perişan durumdaydılar, her yere saldırıyorlardı. Bol yiyecek, midelerini bozmuş ve amel olmuşlar. Helalar girilmez duruma gelmişti. Onlar da bizimle enterne, orada bir hafta öyle kaldık. </span></p>
			<p class="e-soru">Fırsatını bulsanız, tekneyle İsveç’e kaçacaksınız…</p>
			<p class="e-paragraf"><span class="CharOverride-9">Kaçacağız. O Finlandiya’da yaşayan Türk öğrenciyle ama yakalanırsak yolda ne olacağız ya da gittiğimiz yerde ne olacağımız belli değil. Biz enterneyiz ve dışarı çıkamayız.</span></p>
			<p class="e-soru">Enterne edilen Türk kafilesi içindeki Yahudiler neler anlatıyordu? Aralarında kimler vardı, neler konuşuyordunuz?</p>
			<p class="e-paragraf"><span class="CharOverride-9">Onlarla pek konuşmadık çünkü anlam veremediğimiz şekilde bize kızgındılar. Almanya’dan geldiğimiz için bize “Bunlar Nazi olmuştur” gözüyle bakıyorlarmış, korkuyorlarmış. Yanlış bir şeydi yaptıkları. Gerekçeleri de şuydu: Tren istasyonlarda durduğunda, Kızılhaç’ın dağıttığı ufak yiyecek yardımlarını alıyor ve kompartımanda dağıtıyordum. Yine böyle bir anda vagonlardan birinin camından şişmanca bir kızcağız mazlum mazlum pencereden bakıyordu. Konuştum onunla: </span></p>
			<p class="e-paragraf"><span class="CharOverride-9">– Yahudi olduğunuz için size bir şey vermiyorlar mı? Size yemek getireyim mi?</span></p>
			<p class="e-paragraf"><span class="CharOverride-9">– Hayır, Yahudi değilim, Ermeniyim.</span></p>
			<p class="e-paragraf"><span class="CharOverride-9">– Ama tamamen Yahudilerin yerleştirildiği kompartımanda duruyorsunuz. Niye sizi bu kompartımana koydular?</span></p>
			<p class="e-paragraf"><span class="CharOverride-9">– Tek kadın olduğum için, Yahudi kadınların bulunduğu bölüme koydular beni. Benim annem Ermeni, babam Türk. Almanya’da üniversite okurken babam Türk diye enterne ettiler beni. </span></p>
			<p class="e-paragraf"><span class="CharOverride-9">O istasyonda o kıza da yiyecek yardımı yaptım, kim olduğunu da bilmiyordum ve bir daha da yüzünü görmedim. Bu yüzden bana kızmışlar, kızdıklarını da çok sonra kendileri söyledi. Tutumları kötü olduğu, bize kötü davrandığı için biz de yaklaşmakta ısrarcı olmuyorduk. Çok sonra konuşmaya başladık, sohbetler sırasında anlattılar bunu…</span></p>
			<p class="e-soru">Nerede konuşmaya başladınız, bu düşüncelerini nasıl anlattılar?</p>
			<p class="e-paragraf"><span class="CharOverride-9">Vapurdayken. Biz Türk talebelerin hepsi bir masaya oturarak yemek yerdik. Geminin süvarisiyle anlaşmışlar, “Biz de Türk öğrencilerle aynı masada oturmak istiyoruz” demişler ve bunun üzerine bizi üçer beşer Yahudi ailelerin yanına dağıtmaya kalkıştılar. Hır çıktı. Mesele Türk veya Yahudi ya da Alman olmak değil. Biz bir arkadaş grubuyuz. Geminin süvarisi emir vermişmiş, “Orada sekiz kişilik bir Yahudi grubu var, üç kişilik Türk öğrenci grubu onların içinde oturacak.” Ne demek bu? Nazi esir kampında mıyız? Bu gemiyi Türk hükümeti kiralamış ve siz de bizi Türkiye’ye götürmekle görevlisiniz. Sofrada da isteğimiz yerde oturma ve yemek yeme hakkına sahibiz… Ama adam anlamıyor, zorluyor. Sonunda dayanamadım, masaya yumruğumu vurarak “No” diye bağırdım. Belli ki gemi süvarisi Yahudi asıllı ya da sempatisi var. Ama gemi yolculuğu bir aydan uzun sürdü, Türk öğrenciler tiyatro yapmaya, eğlenmeye başlayınca bizimle kaynaştılar. </span></p>
			<div class="_idGenObjectLayout-2">
				<div class="koseliresim _idGenPageitem-32 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum7-1.jpg"/>
				</div>
			</div>
			<p class="e-resimalti"><span class="CharOverride-7">Almanya’dan Drott Ni Halm Gemisi’yle 1,5 ayda Türkiye’ye dönüş, 1945</span></p>
			<p class="e-soru">Berlin’den trenle Danimarka kıyılarına kadar geldiniz, sonra gemiye bindirildiniz? Gemi hangi ülkeye aitti? </p>
			<p class="e-paragraf"><span class="CharOverride-9">Türkiye’nin Almanya’da enterne edilen Türk vatandaşları için kiraladığı eski bir İsveç turist gemisiyle geldik. Adı Drott Ni Halm idi. Geminin gövdesinde dev Kızılhaç resmi vardı. “Torpillenmesin” diye. Turist gemisi. Konuşmaya, trenden indiğimiz yere dönerek devam edecek olursak, önce bizi ağırlayan otel yetkililerine bir konuşma yaparak teşekkür ettik. Oteldeki idarecilerden biri de “Sizi burada bu kötü şartlarda konuk ettiğimizden dolayı özür dileriz. İlerde daha iyi şartlarda sizi misafir etmek isteriz” dedi. Biz de sonra Türk gençleri olarak hep bir ağızdan marş söylemeye başladık: Dağ başını duman almış, yürüyelim arkadaşlar… Biz bu marşı söyleyince, adamların ağzı açık kaldı. Anlamadıkları bir dilde, Türkçe sözlerle melodisini çok iyi bildikleri bir şarkı söyleniyordu. Biliyorsunuz, bu marşı Atatürk çok severdi ve orijinali aslında </span><span class="CharOverride-9">İsveç Marşı’dır, İskandinav ülkelerinde de bilinir… Bu arada gariptir, Türkiye’ye döndükten bir süre sonra bize Ankara’dan bir yazı geldi: Sizi getiren geminin parasını ödeyin! </span></p>
			<p class="e-soru">Ödediniz mi?</p>
			<p class="e-paragraf"><span class="CharOverride-9">Ödemedik. Ben onlara “Gemi gönderin” demedim ki! Bursla gönderdiği öğrencilere yaptığı gibi son trene bizi de alaydılar. Konsolosumuz haber vereydi, toplanır biz de binerdik. Münasebetler kesilirken konsolosumuzun beyanı vardı: Devlet kendi burslu okuttuğu talebeleri geri götürecek, kendi hesabına okuyanları da Almanya karşılasın… Hatta bu konsoloslar da bizimle aynı dönüş gemisindeydi. Öğrencilerle biraz ilgilenen bir Hamburg Konsolosu</span><span class="dipnotno CharOverride-11"><a href="#footnote-220-94" id="footnote-220-94-backlink">94</a></span><span class="CharOverride-9"> vardı öğretmenlikten gelme bir adam. Bizimle aynı yaşta oğlu ve kızı vardı. Biz Türk’üz diye bize yakınlık gösterdi. Türk çocuklarda ne para var ne üst baş. Gemi bir limanda durunca hiç kimse bir şey alamıyor. Hamburg konsolosunun hanımı da muz ve yiyecek alıp geminin güvertesine asmış. Acıkan gidip yiyor. Başkonsolosumuz bu duruma çok sinirlenmiş. Orta yerde sekreterine bağırıyordu, “Bu rezilliktir. Öğrencilere gösterilen bu dostluk ne çirkin şeydir. Ya bunlar kur yapıyor öğrencilere” diye Hamburg konsolosu aleyhinde. </span></p>
			<p class="e-soru">Kötü şartlarda günler süren tren yolculuğa göre lüks sayılabilecek bir gemiye bindiğinizde ilk ne yaptınız?</p>
			<p class="e-paragraf"><span class="CharOverride-9">Banyo yaptım. Hatta “Kamaralarda banyo olduğunu gören herkes aynı anda yıkanırsa su kalmaz, herkesin haberi olmadan bir banyoya gireyim” diyerek gittim. Memleketten aldığım ve bavulumda duran Ayvalık Sabunu vardı. Baktım sıcak su da var, o keka! Ama yıkanmaya başlayınca birden saçlarım yapıştı. Meğer gemide verilen su tatlı su değilmiş, deniz suyunu ısıtıp veriyorlarmış. Kamarada biraz içme suyu vardı, arkadaşlar biraz tepeme döktüler de kafam açıldı biraz. Sonra, o deniz suyuyla kullanılabilen bir sabun verdiler. O köpürebiliyordu, onunla yıkanabildik. </span></p>
			<p class="e-soru">Gemide kiminle aynı kamarada kalıyordunuz? </p>
			<p class="e-paragraf"><span class="CharOverride-9">Kazım’la (Çeçen). Anlatmıştım, bir gece işi çıkıyor başka şehirde kalıyor. Geri döndüğünde evini bulamıyor, bombardımanda yerle bir olmuş. Hiçbir eşyası, evrakı kalmamıştı. Kazım, aylarca öyle üzerindeki elbiseyle kalakalmıştı, çok kötü durumdaydı. </span></p>
			<p class="e-soru">Gemi nasıl bir güzergâh izleyerek Türkiye’ye geldi? Sonuçta savaş hâlen devam ediyordu?</p>
			<p class="e-paragraf"><span class="CharOverride-9">Yaklaşık bir buçuk ay sürdü yolculuk. Avrupa’nın kuzeyinden Cebelitarık Boğazı’nı geçtikten sonra Afrika kıyılarına gire çıka ilerledik çünkü Akdeniz hâlâ sıcak savaş suları sayılıyordu. Gemi Danimarka’dan yükünü alıp hareket ettikten sonra bir hafta İsveç’te kaldı zaten. İsveç’te durumu kötü olan Yahudilere, Yahudi teşkilatları tarafından yardım yapıldı. Bizim </span><span class="CharOverride-9">Kazım Çeçen de tığ-ı teber üzerindekilerle kalmıştı. Kızılhaç ona da gömlek, çorap, ayakkabı verdi. Gemi bir hafta kaldı, çıktık dolaştık, gece gittik. İsveç, Baltık Denizi’nin bir ucunda. Geminin açılabilmesi için, Alman işgali altındaki Norveç’ten yani Alman sularından geçmesi lazım. Bunun için trendeki üç Alman görevli de yanımızdaydı. Hatta bir Alman muhribi de gemiye eşlik ediyordu koruyucu olarak. Sivillerin bulunduğu gemiye herhangi bir şey olursa, sorumluluk almamak için. Baltık Denizi’ne açıldık, Atlas Okyanusu’ndaki Faroe Adaları vardır, oraya yollandık. Alman sularının bittiği yerde Alman görevliler bir sandala binerek ayrıldı, muhribe geçti. Son yazdığımız mektupları da o Alman subayına verdik: Alman dostlara “Allaha ısmarladık” diyebilmek için. </span></p>
			<p class="e-soru">Mektuplar adrese ulaşmış mı?</p>
			<p class="e-paragraf"><span class="CharOverride-9">Ulaşmış. Ama sonra o subay ne oldu bilemiyorum.</span></p>
			<p class="e-soru">O subay, o durumdayken Almanların hâlâ savaşı kazanacağını düşünüyor muydu?</p>
			<p class="e-paragraf"><span class="CharOverride-9">Artık onu soramadık. Bizim başımızdaki üç memur vardı ya biri sivil, biri resmî biri de hariciyeci. Sivil polisle vedalaştık çünkü hiç kötülüğü olmadı ve son dakikaya kadar bize efendi davrandı. Hatta hüviyetini kaybetmişti de el birliğiyle aradık ve bulduk. Bize iyi şanslar diledi. Ama resmî polis ahlaksızın biriydi, gemi ayrılırken onu yuhaladık. </span></p>
			<p class="e-soru">Bî-taraf devletten ayrılıp Atlas Okyanusu’na açıldıktan sonra neler yaşadınız?</p>
			<p class="e-paragraf"><span class="CharOverride-9">Gemi okyanusa açıldıktan sonra pat diye bir İngiliz botu geldi. Bizim gemiye yanaştı ve içinden bir İngiliz denizci pilot olarak gemiye çıktı. İngiltere’nin Liverpool limanına uğradık. Faroe Adaları’ndan binen siviller İngilizlere teslim edildi. Almanların enterne ettiği İngiliz vatandaşlarıydı. Birisi sivil geminin bir telsizcisiymiş. Almanlar onun bulunduğu şilebi batırmış ve onu da esir almış. Ve yıllar önce </span><span class="CharOverride-9">Almanya’ya yerleşmiş olan İngilizler, canını kurtarmak için “Biz Türk’üz” diyen Yahudi kızlar vardı, onlar da Liverpool’da indiler, Yahudi teşkilatları karşıladı onları. </span></p>
			<p class="e-soru">Peki bu kızlardan sizin tanıdığınız var mıydı?</p>
			<p class="e-paragraf"><span class="CharOverride-9">Yok, bir ahbaplığımız yoktu. </span></p>
			<p class="e-soru">Başka limanlarda da durduğunuz oldu mu?</p>
			<p class="e-paragraf"><span class="CharOverride-9">Sonra Lizbon’a geldik. Bu defa Arjantinliler çıktılar karaya. Türkiye gibi Arjantin de müttefik ülkeleri tarafından Almanya ile münasebetleri kesmeye zorlanmıştı.</span><span class="dipnotno CharOverride-11"><a href="#footnote-220-95" id="footnote-220-95-backlink">95</a></span><span class="CharOverride-9"> Lizbon’dan özel bir gemiyle herhalde Arjantin’e gittiler. İçlerinde güzel bir Alman kadın vardı, bir Arjantinli ile evlendiğinden onunla gidiyordu. Meğer bizim zampara oğlanlardan biri o kadını eğlence yerlerinden tanıyormuş. </span></p>
			<p class="e-soru">Gemi Türk vatandaşlarını Türkiye’ye taşımak için Türk hükümeti tarafından kiralanmıştı ancak bir nevi Birleşmiş Milletler gemisi görevi görmüş. Gemide tam olarak hangi milletlerden, kaç kişi vardı?</p>
			<p class="e-paragraf"><span class="CharOverride-9">Yaklaşık 200 Yahudi kadın ve çocuk vardı. Bunlar çoğunlukla kamplardan toplanmış Yahudilerdi. Hepsinin, Osmanlı Tuğralı nüfus kâğıtları varmış ve “Biz Türk vatandaşıyız” dedikleri için kamplarda kalmaktan kurtulmuşlar. Canını kurtarmak isteyen kendini Türk göstermiş, Almanlar da başlarına iş almamak için hepsini toplamış bizim gemiyle </span><span class="CharOverride-9">Türkiye’ye yolluyor. Ama kimi İsveç’te iniyor kimi İngiltere’de, kimi bizimle Türkiye’ye geliyor. Almanların ele geçirdikleri eski İngiliz adaları ve gemilerinden enterne ettiği yüzlerce İngiliz vatandaşı, çok sayıda enterne edilmiş Arjantin vatandaşı, Sovyet Ordusu’ndan kaçarak Almanya’ya gelmiş ve “Biz Türk’üz” dediği için bizim yanımıza konan Azeri, Türkmen veya Kırgızlar, Türk öğrenciler ve çeşitli ülkelere daha önce iş için gitmiş Türkler vardı gemide. </span></p>
			<div class="_idGenObjectLayout-2">
				<div class="koseliresim _idGenPageitem-33 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum7-2sanirim.jpg"/>
				</div>
			</div>
			<p class="e-resimalti"><span class="CharOverride-7">Drott Ni Halm Gemisi’ndeki Türk öğrenciler, hemen hepsi dönüşte Türkiye’de profesör oldu</span></p>
			<p class="e-soru">Türk öğrencilerden kimler vardı? </p>
			<p class="e-paragraf"><span class="CharOverride-9">Ben yaş itibariyle en gençlerden biriyim. Trende birlikte olduğumuz Kazım Çeçen ve Muzaffer Sağışman da gemideydi. Sonra Almanya’da trafik ve şehircilik eğitimi almak için bulunan Faruk, haritacılık eğitimi almaya gelmiş olan Burhan, Kadıköy’den tanıdığım Yusuf Kemal isimli bir tarih hocasının oğlu Taylor Reşit vardı. Ve bir de Ekrem Akurgal</span><span class="dipnotno CharOverride-11"><a href="#footnote-220-96" id="footnote-220-96-backlink">96</a></span><span class="CharOverride-9"> vardı. İstanbul’da birkaç kez buluştuk ama sonra kayboldular. Bundan üç sene önce bir telefon geldi ve beni ziyaret etmek istediklerini söylediler. Adresimi verdim, geldiler: </span></p>
			<p class="e-paragraf"><span class="CharOverride-9">– Siz Drott Ni Halm Gemisi’yle Türkiye’ye gelenlerden biri misiniz?</span></p>
			<p class="e-paragraf"><span class="CharOverride-9">– Evet.</span></p>
			<p class="e-paragraf"><span class="CharOverride-9">– Size bir sürpriz yapmak istedik.</span></p>
			<p class="e-paragraf"><span class="CharOverride-9">– Buyurun.</span></p>
			<p class="e-paragraf"><span class="CharOverride-9">– Ben kimim? Hatırladınız mı?</span></p>
			<p class="e-paragraf"><span class="CharOverride-9">– Drott Ni Halm Gemisi’nde, sizinle birlikte Türkiye’ye dönenlerden biriyim. Almanlar ailemi Polonya’dan alıp o gemiye bindirerek Türkiye’ye göndermişti. Ben Fırıncı Cevdet’in küçük kızıydım, hatırladınız mı?</span></p>
			<p class="e-paragraf"><span class="CharOverride-9">– Laz Cevdet mi? Hatırlamaz mıyım? O küçük kız mısınız?</span></p>
			<p class="e-paragraf"><span class="CharOverride-9">Türkiye Almanya’ya savaş ilan ettikten sonra enterne edilen Varşova’daki Türklerden biriydi Cevdet. Gemide çok samimi olmuştuk. Rize Hopa’dan </span><span class="CharOverride-9">Polonya’ya gitmiş, orada bir pasta dükkânı açmış, akrabaları da yanına toplamış, sonra da biraz dil öğrenince bir Polonyalı kadınla evlenmiş. Gemide vahlanıp duruyordu “Ya şimdi halimiz ne olacak? Her şeyimiz gitti orada. Bir kadın bir de çocukla Türkiye’ye hiçbir şeyim olmadan gidiyorum. Şimdi ben ne yapacağım” diye. Ben de ona “Siz çalışkan adamlarsınız, aç kalmazsınız Türkiye’de” diyordum. O Cevdet’in kızı gelmişti beni ziyarete. Cevdet, Türkiye’ye geldikten sonra Kadıköy Beyaz Fırın’da hamurculuk yapmaya başlamış, biraz para yaptıktan sonra Moda’da bir pastane açmıştı. Polonyalı karısı da Türkçe öğrenip kasaya oturmuştu. Ben de evde davet olduğunda gidip ondan alırdım pastaları. “Semavi sen beni teselli ederdin, ne kadar haklıymışsın” derdi Laz Cevdet. Onların küçük kızı da bizim Bostancı’dan ahbabımızın Halit Bey’in oğluyla evlenmiş.</span></p>
			<p class="e-soru">Gemiye binemeyen Türkler var mıydı?</p>
			<p class="e-paragraf"><span class="CharOverride-9">Alman ordusuna katılmış Türkler vardı, onlar esir kamplarında kaldı. Alman ordularında SS’ler zaten esir olduğunda idam ediliyor esir aldığını da yaşatmıyordu. Bizim bazı Türkler SS olmuşlar. Palaskalarında, Alman askerlerinin üniformasının kemerinde Gott mit uns</span><span class="dipnotno CharOverride-11"><a href="#footnote-220-97" id="footnote-220-97-backlink">97</a></span><span class="CharOverride-9"> yazar. Bizim Türk askerlerininkindeyse “Allah bizimle beraber” yazar. Bunlardan bazılarıyla tanışmıştım. Mesela </span><span class="CharOverride-9">Berlin Üniversitesi’nde okurken bir gün metroda yanımdaki kişinin aksanlı bir Türkçeyle konuştuğunu duydum ama söyledikleri anlaşılıyor. “Nerelisiniz?” diye sordum. “Türkmeniz” dedi. Aslında bir öğretmenmiş. Konuşma sırasında, “Senin kart anan var mı?” diye sordu, meğer büyükannen var mı demek istiyormuş. Ama pekala anlaşıyorduk Türkçe. Önce zorunlu olarak Sovyet ordusuna alınmışlar. Almanlara esir düşüp “Biz Sovyetlere karşıyız” demeleri üzerine de bu defa Alman ordusuna alınıp Sovyetlere karşı kullanılmaya başlamışlar. Subay seçildiği için staj görüyormuş o sırada Berlin’de. Alman ordusunun içinde çok sayıda Azeri, Türkmen ve Kırgız Türkü vardı. Kollarında, nereden geldiklerini gösterir armalar vardı hatta içlerinde Ermeniler bile vardı. Berlin’de tanıştığımız ve Alman askeri olarak İtalya’da esir düşmüş Türklerden biri bana da mektup göndermişti. Mektupta, Amerikalıların kamptaki Türkleri Ruslara teslim ettiğini, Rusların da hemen kurşuna dizdiğini anlatıyordu. Amerikalılar bir kampı böyle olduğu gibi Ruslara teslim etmiş, ikinci kamp tam teslim olacağı sırada kampı ateşe verip içinden de çıkmayarak intihar etmişler, bunları anlatıyordu.</span></p>
			<p class="e-soru">Sizden mektupla yardım mı istedi?</p>
			<p class="e-paragraf"><span class="CharOverride-9">Evet yardım istiyor. “Kurtarsın bizi sizin devlet” diyor. Ne kurtaracak? Bizim İsmet Paşa da Türkiye’de eline geçen hemen Sovyetlere teslim ediyor zaten. Adama “İtalya’dan Türkiye’ye gel” desem ya da getirtsem, ertesi gün emniyet gelip adamı evden alacak, Kars sınırından Ruslara teslim edecek, onlar da sınırı geçer geçmez onu öldürecek. İşte, bizimle aynı gemide gelen sekiz Türk öyle oldu. Bizimle bir buçuk ay gemiyle geldiler. İstanbul’a çıktılar, kim oldukları tahkik edilince denildi ki “Siz Sovyetlere ihanet ettiniz. Sovyetler bizim dostumuz, sizi onlara teslim ediyoruz…” Ve sekiz Türk İstanbul’dan alınıp Kars’tan sınır dışı edildi, sınır geçilir geçilmezde Sovyet askerlerince “Vatan haini” diye takır takır kurşuna dizildiler. Bu olay, sadece bir kez DP iktidarı döneminde TBMM gündeminde bir vekil tarafından bir kez günde getirildi, sonra bir daha da hatırlayan olmadı.</span><span class="dipnotno CharOverride-11"><a href="#footnote-220-98" id="footnote-220-98-backlink">98</a></span><span class="CharOverride-9"> </span></p>
			<p class="e-soru">Bunlar Alman ordusunda askerlik mi yapmıştı?</p>
			<p class="e-paragraf"><span class="CharOverride-9">Hayır, sivil olarak gelmişlerdi buraya asker olarak değil. Sovyet ordusuna alınmışlar, Ruslar bunları ön cepheye sürmüş. Almanlar tarafından esir alındıklarında, “Biz Sovyet değil, Türk’üz” deyince ve gönüllü asker olmayınca Almanlar tarafından bizimle birlikte Türkiye’ye gönderilmişler. Bu acı bir şeydir, ben buna şahit oldum. Bu gerçeği de kimse inkar edemez. Ama şahitlerden de başka kimse kalmadı. Devletimizin ne yaptığını bilemiyorum, politikamızı da anlamıyorum. İnönü döneminden beri bu devletin politikası belli değildir. Hatta size başka bir şey daha anlatayım. II. Dünya Harbi sırasında Türkiye’nin köylerine sığınmış, kimliğini gizli tutarak kalmış çok sayıda Alman ve Orta Asya Türkü hatta Rus vardır. Döndükten sonra Beşiktaş’ta bir gün ayakkabılarımı boyatıyorum. Baktım ayakkabıcının sandığında, çok güzel bir sedef kaplama ve üzerinde Alman askerlerinin resmi var. Boyacının kafasına dikkat ettim, Alman dağ kıtalarının kasketinden var. Konuştum, meğer gönüllü askerler arasındaymış ve bir yolunu bularak Türkiye’ye gelip kendini unutturmuş, boyacılıkla geçiniyor. Çünkü belli olsa, bizim hükümetimiz bunları alıp hemen Ruslara teslim ediyor, canını böyle kurtarmış. Trakya’nın Karadeniz kıyısındaki ücra bir köyünde bir gün sarı saçlı, renkli gözlü bir kız çocuğu gördüm. Baktım, hiç bizimkilere benzemiyor. Köylüler, “O Alman askerinin çocuğudur” dediler. İltica etmiş ve köyde kendini unutturmuş. Mesela, benim bir Rus Nadya yengem vardı ya. Ben üniversitede hoca olduğumda, “Semavi, Rus asıllı bir kız var sizin fakültede. Ona bir yardımda bulun. Beyaz Ruslardan biridir, iltica etmiş ailesi ve burada kalmışlar” dedi. “Tamam” dedim. Ben de Türkiye’ye iltica etmiş olan son Beyaz Ruslardan, onların torunlarından biridir, diye düşünüyordum. Kız geldi odama. Baktım, pürüzsüz bir Türkçesi var. “Siz Beyaz Ruslardan mısınız?” diye sordum. “Yok yok” dedi. “Ben Ardahan’ın köylerinde kalan Ruslardanım. Biz artık Türk tebaasıyız” dedi.</span></p>
			<p class="e-soru">Haftalar süren gemi yolculuğu sırasında günleriniz nasıl geçerdi? Tiyatrodan, taklitlerden bahsettiniz...</p>
			<p class="e-paragraf"><span class="CharOverride-9">Bir aydan fazla sürdü gemi yolculuğu. Eğlenmek için bir şeyler yapıyoruz. Bizim arkadaşlardan biri, güzel taklit yapıyordu. Bir tane safari gömlek bulmuş, birinin de pantolonunu almış, olmuş Nazi partisi mensubu… Saçını bir gözünün üstüne düşürmüş, bir de kısa bıyık bırakmış, olmuş Hitler. Sesini ve konuşmalarını da benzeterek, güvertede Hitler taklidi yapıyor. Eğlence olsun diye. Çünkü sıkılıyoruz gemide. Bir personel gelip “Bu gemi bitaraf bir gemidir. Bir başka devlet başkanına hakaret eden bir alayı yapamazsınız” dedi. Yaşlıca bir Yahudi, uzun yıllar İstanbul’da yaşadıktan sonra Almanya’ya gitmiş hatta Nazi Partisi’ne üye olmuş ama şimdi canını kurtarmış, bizimle sohbet ediyordu. “Sen hem Yahudi hem nasıl Nazi oldun?” diye sordum. “Ben yaptım Nazi taklidi onlardan iyi. Şimdi berbat oldular” diyordu. </span></p>
			<p class="e-soru">Kazım Bey ile o günkü Almanya ve Türkiye’ye dair neler konuşuyordunuz.</p>
			<p class="e-paragraf"><span class="CharOverride-9">Almanya’nın artık bittiğinin farkındaydık. Zafer sarhoşluğu içindeki Rusların da bizi tehdit etmeye başladığına dair havadisler de geliyordu kulağımıza. Bizim I. Cihan Harbi’nde Ruslardan aldığımız Kars, Ardahan gibi vilayetlerin iadesi ve boğazlardan serbest geçiş hakkı istiyorlar diye. Bunlardan endişe duyuyorduk. Kazım çok neşeli, esprili ve Divan şiirini de bilen eğlenceli bir arkadaştı. </span></p>
			<p class="e-soru">Gemideki Yahudi topluluğundan, bugün Türkiye veya dünyada tanınmış cemaat üyeleri var mıydı? </p>
			<p class="e-paragraf"><span class="CharOverride-9">Şimdi isimleri aklımda kalmadı, çok zaman geçti üzerinden. Doktor denilen bir adam vardı. Bu eski Nazi partisi mensubu gibi, sempatik olanları vardı içlerinde. Orta yaşlı bir hanım ve yanında da güzel bir kızı vardı. Kız hoşumuza gitti. Ben de o zaman yirmi yaşındayım. Sakin bir Akdeniz gecesinde gemi güvertesinde dolaşırken kızla karşılaştık. Gemi bir taraftan yol alıyor. Konuşmaya başladık: </span></p>
			<p class="e-paragraf"><span class="CharOverride-9">– Ben Hollandalıyım. Babam bir İstanbul Yahudisi ve Hollandalı olan annemle evlenmiş, iki çocuğu olmuş. Bir de ağabeyim var. </span></p>
			<p class="e-paragraf"><span class="CharOverride-9">– Anneniz burada ama ağabeyiniz ve babanız gemide yok!</span></p>
			<p class="e-paragraf"><span class="CharOverride-9">– Babam ve ağabeyim, Hollanda’dan İngiltere’ye kaçtı. Annem ve ben Hollandalıyız diye bize bir şey yapmayacaklarını düşünerek evimizde kalmıştık. Ama babam Yahudi olduğu için bizi de toplama kampına aldılar.</span></p>
			<p class="e-paragraf"><span class="CharOverride-9">– Kampta neler yaşadınız?</span></p>
			<p class="e-paragraf"><span class="CharOverride-9">– Bizi kampa attılar. Pek yiyecek yoktu.</span></p>
			<p class="e-paragraf"><span class="CharOverride-9">– Türkiye’de nereye gideceksiniz?</span></p>
			<p class="e-paragraf"><span class="CharOverride-9">– Benim Türkiye hakkında bilgim yok. Bir akrabamız var ama ismini bile bilmiyorum. İstanbul’da onu arayıp bulacağız, yanında kalacağız.</span></p>
			<p class="e-paragraf"><span class="CharOverride-9">– Sizi ağır işlerde çalıştırdılar mı kampta?</span></p>
			<p class="e-paragraf"><span class="CharOverride-9">– Bana dokunan olmadı. Ama bazı kamplarda çizgili acayip elbiseler giydirip, enkaz kaldırma işinde, bomba fünyeleri almada kullanıyorlardı. </span></p>
			<p class="e-paragraf"><span class="CharOverride-9">– Sağlığınızı nasıl koruyabildiniz?</span></p>
			<p class="e-paragraf"><span class="CharOverride-9">– Ranzada sık sık uyudum. Öylece sağlığımı da muhafaza ettim.</span></p>
			<p class="e-paragraf"><span class="CharOverride-9">Kız beyaz tenliydi, gıdasızlıktan bacaklarında beyaz lekeler oluşmuş.</span></p>
			<p class="e-soru">Duygusal şeyler yaşanmış anlaşılan…</p>
			<p class="e-paragraf"><span class="CharOverride-9">Kızla birbirimizden etkilendik. Adresimi verdim ve “İstanbul’da beni ara” dedim ama hiç aramadı. Tam bir sene sonra, Hollanda’dan bir mektup geldi. “Baba ocağına döndüm, annem ve babam hepimiz birleştik. Çok iyiyim. Beni öptüğünü bir türlü unutamıyorum...” Ben de kızdım, “Ulan Türkiye’deyken beni aramıyorsun. Hollanda’dan ne yapayım ben seni!”</span></p>
			<p class="e-soru">Cevap yazmadınız mı?</p>
			<p class="e-paragraf"><span class="CharOverride-9">Yazmadım. Mektubu da süslemiş üzerinde armalarla. </span></p>
			<p class="e-soru">Duygusal olarak yakınlaştığınız o Yahudi kızıyla, Türklere, Almanlara ve Yahudilere ilişkin neler konuştunuz?</p>
			<p class="e-paragraf"><span class="CharOverride-9">O meseleye temas etmedik, nesine temas edelim ki bilmiyoruz. Bu kamplarda cereyan eden olaylar, sonradan bir propaganda vesilesi oldu. Birçok şey bilinmiyordu. Bir defa Almanya’dayken bu kamplardaki hayat şartlarını Almanlar da bilmiyordu. Ne cereyan ettiğini bilen yoktu. O doktor olan anlattı mesela. Bunlar kampa atıldıkları sırada, çocuğu kaçırmışlar bir Alman ailenin yardımıyla “Hiç değilse çocuk kurtulsun” diye. Fakat Türk asıllı Yahudilerin kamptan çıkarılarak Türkiye’ye iade edileceğini haber almışlar, nasıl becerdilerse çocuğu da kampa sokmuşlar. </span></p>
			<p class="e-soru">Yahudi kampları var ve dışarıdaki Yahudi çocuklarından birini Türkiye’ye iade edilerek kurtarılması için kampa sokuyorlar.</p>
			<p class="e-paragraf"><span class="CharOverride-9">Sokmuşlar. Nasıl yaptılar bilemem. Bu kız da anlattı. O çocuk, anneden babadan ayrı kalıyormuş. Onlar dönecekler ve “Aman çocuk kampa gelsin ki beraber gidelim” demişler ve ne yapıp edip o çocuğu kampa sokmuşlar. Kampları gördüm daha sonra, burada ölen Yahudiler için âbide de dikmişler. Üzerinde “Burada bu kadar Fransız ve Alman Yahudi’si öldürüldü” deniyor ama “Türk de vardı” deniyor. Yahudi demiyor, Türk tebaası diyor.</span></p>
			<p class="e-soru">Siz Almanya’da okurken Türk tebaası olup Yahudi olduğu gerekçesiyle gözaltına alınıp kaybedilen oldu mu?</p>
			<p class="e-paragraf"><span class="CharOverride-9">Tanık olmadım. Sokakta dolaşırken Yahudiler kıyafetlerine sarı bir yıldız dikmek zorundaydı: Kadın, erkek, çocuk ne varsa. Altı köşeli yıldız ve üzerinde Yahudi yazılıydı. Ondan sonra benim orada kaldığım iki sene zarfında, Avusturya dâhil, beş altıyı geçmez sokakta gördüğüm bu işareti taşıyan Yahudi.</span></p>
			<p class="e-soru">O kızla, İstanbul kıyılarına geldiğinizde son olarak ne konuştunuz? Kurtulma sevinci var mıydı?</p>
			<p class="e-paragraf"><span class="CharOverride-9">Herhalde. Burada bir yakınının yanında kaldı.</span></p>
			<p class="e-soru">Peki, Akdeniz’de nasıl bir manzara vardı?</p>
			<p class="e-paragraf"><span class="CharOverride-9">Akdeniz’de çok savaşlar yaşandığından, denizlerde insan cesetleri yüzüyor ve kıyamet gibi köpek balığı kaynıyordu. Geminin yanlarında, uçak biçiminde mayın tarayıcılar var. Onlardan bir tanesine beş metre boyunda bir köpek balığı saplanmıştı. Onu ayıklamak için güverteye çıkardılar. Köpek balığının yanına gitmiştim. Korkunç bir şeydi. Ya uçak düşüyor ya çarpışmalar oluyor. Düşen uçakları Almanya’da gördük. Hatta bir tanesi düşerken, personelin paraşütü kuyruğuna takıldı ve uçakla birlikte düştü. Düşman olmasına rağmen herkes dehşet içinde izledi. Gördük onu Berlin’de. </span></p>
			<p class="e-paragraf"><span class="CharOverride-9">Afrika kıyıları sağımızdaydı ama hiçbir şey görmüyoruz. Mısır’a da uğradık. Orada dört beş senedir enterne olan bir grup Alman getirdiler. En büyük telaşları, Almanya’nın ahvalini sormaktı çünkü yıllardır memleketlerinden haber alamamış, durumu hiç bilmiyorlardı. Onlarla konuştuk, durumu anlattık. Gemi üç gün Süveyş Kanalı’nda kaldı. Sonra bir gece hareket etti, kuzeye doğru döndü ve bizim </span><span class="CharOverride-9">Anadolu kıyılarına doğru rota verdi gemi. Sabah olunca birden baktım, durdu gemi. Yanımdaki rumuzluk denilen pencereden baktım, iki tarafı yeşillik bir arazi, hiç ev falan yok. Güverteye çıktım baktım, arkasında kırmızı bayrak olan bir motor koyun ucunda duruyor. </span></p>
			<p class="e-soru">Ne hissettiniz?</p>
			<p class="e-paragraf"><span class="CharOverride-9">İnsanın gözleri yaşarıyor o an. Ne olacağını bilmediğin bir yolculuğa çıkıyorsun ve bir buçuk ay sonra birdenbire Türk bayrağını ve Türk toprağını görüyorsun. Bambaşka bir his, onu tarif etmek mümkün değil. O küçük sahil botunun içinden bir kılavuz kaptan ip merdivenle yukarı çıktı. Bizim gemi yine hareket etti. Meğer orası Fethiye Körfezi’ymiş. Ege Denizi tamamen harp suları sayılıyor, gemi iyice sahilden gidiyor, Türk koylarına gire çıka ilerliyor. Sonra salona gittim, baktım kılavuz kaptanın etrafına talebeler oturmuş, radyodan Stalin’in Türkiye’ye gözdağına dair haberleri dinliyorlar. Kılavuz kaptanla konuşurken “Ben Kamil Kaptan’ın oğluyum” deyince “Aa, baban geçen gün limana geldi, hiç demedi gelen gemide oğlum var, diye” dedi. “Babamı bütün kaptanlar tanır” dedim. Ama babam ayrıcalık yapılsın istememiş anlaşılan… Ege kıyılarından kıvrıla kıvrıla Çanakkale Boğazı’na ulaşmamız üç gün sürdü. Marmara’ya girince, hazırlıklara başladık. Gemiden İstanbul’a indiğimizde ne yapacağız? Hep bir ağızdan marş söylemeye karar verdik. Her bir ağızdan “Aç koynunu ben geldim” diyeceğiz. Sanırım 12 Nisan 1945’ti. Karaköy Yolcu Salonu yeni inşa edilmiş ve ilk defa bizim gelişimizde hizmete açılıyordu. Bizim kaptan huysuzluk ediyor, “Benim gemimin su kesimi fazladır, orada derinlik ne kadar, bu gemi yanaşamaz…” “Ya ben mi öğreteyim kaptana işi? Araya bir duba konur, pek ala yanaşır” dedim. O rıhtıma yanaştırdılar nihayet. Yolcu gemisinin balkonlarına çıktık, liman tıklım tıklım. Gemide oğlunu karşılamak isteyen ana-babalar, akrabalarını da toplayıp gelmiş. </span></p>
			<p class="e-soru">Sizin anne ve babanızla karşılaşmanızda neler yaşandı?</p>
			<p class="e-paragraf"><span class="CharOverride-9">Limandaki aileler ve gemideki yakınları, yüksek sesle birbirlerinin ismini telaffuz ediyor, selamlaşıyordu. Ben de gemiden bizimkileri gördüm, tehlikeli olmasına rağmen beni görmeleri için tahliye filikalarına çıktım. Bizimkiler limandan gemiye doğru “Semavi neredesin?” diye bağırıyor, “Buradayım” diye sesleniyorum ama beni görmüyorlar bir türlü, aşağı katlara bakıyorlar hep. Gemi yanaşınca, bir tek elbise bavulum vardı, onu kaptığım gibi indim. Kamaradan çıkıp ilk yolcu salonuna girenlerden biriyim. Gümrük bankosuna geçip bavulumu koydum. Kazım işi şakaya vuruyordu, “Eh, bu benim deniz aşırı eşyamı gümrükçüler nasıl kontrol edecek, başa çıkamazlar bu kadar eşyayla şimdi...” Elinde sadece Lizbon Limanı’nda Kızılhaç’ın verdiği ayakkabı ve çorabın kutusu vardı. Tabii gümrükte bir “Türkiye’ye hoş geldin” karşılaması yaşadık. Gümrükçü, bizden cezalı vergi ödemimizi istedi: </span></p>
			<p class="e-paragraf"><span class="CharOverride-9">– Efendim, siz İstanbul’a giriş yapabilmek için cezalı olarak bize vize ücreti ödeyeceksiniz… </span></p>
			<p class="e-paragraf"><span class="CharOverride-9">– Neden?</span></p>
			<p class="e-paragraf"><span class="CharOverride-9">– Çünkü Türk Konsolosluğu olan bir ülkeden vizesiz olarak gelmişsiniz.</span></p>
			<p class="e-paragraf"><span class="CharOverride-9">– Yahu kardeşim biz ne şartta geldik, siz biliyor musunuz?</span></p>
			<p class="e-paragraf"><span class="CharOverride-9">– Kanun böyle, bu cezalı ücreti ödeyeceksiniz.</span></p>
			<p class="e-paragraf"><span class="CharOverride-9">– Para yok üzerimde, halimizi görmüyor musunuz? Canımızı zor kurtardık.</span></p>
			<p class="e-paragraf"><span class="CharOverride-9">– Parası olmayan Avrupa’ya gitmez.</span></p>
			<p class="e-paragraf"><span class="CharOverride-9">– Annem babam salonda bekliyor, izin verin onlardan alıp vereyim o zaman… </span></p>
			<p class="e-paragraf"><span class="CharOverride-9">– Hayır, bırakamayız. </span></p>
			<p class="e-paragraf"><span class="CharOverride-9">Bu kadar da medeniyetsiz bir memleket tasavvur edilemez, tamamen mantık dışı… “Ne yapacağım” diye kara kara düşünürken birden rahmetli annemin “Ne olur ne olmaz” diyerek yeleğimin iç yüzüne diktiği iki tane elli liralık geldi aklıma. Onları hiçbir zaman bozdurmamıştım, Avrupa’da ne olacağı belli değildi sonuçta. O parayı çıkarıp verdim, aynı paradan rahmetli Kazım’ın da gümrük ve vize ücretini ödedik. Böylelikle gümrükten azat olduk ama diğerleri ne yaptı hiç bilmiyorum… Ben camekânlı kapıdan çıktım, annem ve babam beni kucakladı hemen. Amcamın kızının Ahmet diye bir kocası vardı, onun kardeşi Yılmaz’da beni karşılamaya gelmiş. Vapurla </span><span class="CharOverride-9">Kadıköy’e geçtik. Ama sene 1945, az sayıda taksi var ve bir tane bulabildik. O zaman İngiltere’den gelen otomobiller iki kişi arkaya bir kişi de şoför yanına şeklindeydi. Ostim taksi bulduk, bavulu o çocuk aldı, arka kanepeye koydu. Kendisi de şoförün yanına oturdu. Ben annemle babamla tramvaya bindik.</span></p>
			<p class="e-soru">Almanya’dan Türkiye’ye döndükten sonraki ilk günlerinizde ne yaptınız?</p>
			<p class="e-paragraf"><span class="CharOverride-9">Beş on gün boyunca sadece yatıp uyudum ve yemek yedim. Rahmetli annem beni tıka basa doyurmaya çalışıyor. Bir buçuk ay boyunca vapurun sallantısında uyumaktan yatağa alışamadım. Vapur düdüğü duyduğumda hâlâ alarm verilmiş gibi geliyor. İnsan ister istemez bir sıçrıyor. </span></p>
			<p class="e-soru">Siz yaklaşık iki yıl Almanya’da kaldınız değil mi?</p>
			<p class="e-paragraf"><span class="CharOverride-9">Evet.</span></p>
			<p class="e-soru">Bu iki yıl, size akademi hayatınızda ne kattı?</p>
			<p class="e-paragraf"><span class="CharOverride-9">Dünya görüşü kazandım, savaşın ne olduğunu öğrendim. İnsanlar neler yaşayabilir, insanlar neler çekiyor onları gördüm... Sonra, devlet organizasyonu denen şey nedir, onu öğrendim. Örnek vereyim mi? Dönüş için istasyona gittiğimizde, trene bavullarımı almamışlardı. İki bavul dolusu kitap. Savaş ortamında bir tren istasyonunda bıraktığım o iki bavul, dört sene sonra sahibini yani beni Türkiye’de buldu. Ya işte! İnanılmayacak çok şey vardır. Tam dört sene sonra. O kan ateş içindeki ülkede tren istasyonunda bıraktığım o bavullar kaybolmamış, çalınmamış ve bana kargolanmış. </span></p>
			<p class="e-soru">II. Dünya Savaşı’nın o yıkımını ve işgalini yaşayan Almanya’da bir tren istasyonunda bıraktığınız bavulunuz, dört yıl sonra İstanbul’daki adresinize geldi...</p>
			<p class="e-paragraf"><span class="CharOverride-9">Tam dört yıl sonra efendim, Ulla adında bir </span><span class="CharOverride-9">İsveç gemisiyle bizim gümrüğe geldi. Gümrüğe gittik. “Ooo” dediler, “Yolcu bavulu kendisinden sonra altı ay zarfında gelebilir.” Bavulum dört yıl sonra Almanya’dan Türkiye’ye gönderiliyor ama Türk gümrüğünü geçemiyor. Ya kardeşim, bunun içinde kitaptan başka bir şey yok.. “Kitapsa mesele yok ama başka bir çöp çıkarsa vallahi vermeyiz bavulları” dediler. “Peki tamam, açın bavulları” dedim. Açtılar, baktılar yalnızca kitap. </span></p>
			<p class="e-soru">Almanlar tren istasyonunda bıraktığınız bavulun size ait olduğunu ve sizin adresinizi nereden biliyordu?</p>
			<p class="e-paragraf"><span class="CharOverride-9">Tren yolculuğuna çıkmadan önce bavulun üzerine Çin mürekkebi ve siyah kalın harflerle adımı ve adresimi yazmıştım: </span></p>
			<p class="e-paragraf"><span class="CharOverride-9">Semavi Eyice, Bostancı Yazmacı Sokak 28, </span></p>
			<p class="e-paragraf"><span class="CharOverride-9">İstanbul/ Turkey </span></p>
			<p class="e-soru">Sekiz kelime ile dört bavul, dört yıl sonra sizi buldu... O kitaplar içinde neler vardı, daha sonradan çok işinize yarayan nadide eserler mi?</p>
			<p class="e-paragraf"><span class="CharOverride-9">Nadide eserlerdi tabii. Türkiye, Bizans ve Roma sanatıyla ilgili, arkeolojiye dair dört bavul dolusu kitap geldi. Hâlen Semavi Eyice Kitaplığı’ndadırlar. </span></p>
			<p class="e-perde" id="_idParaDest-8">Sekizinci Bölüm İstanbul Üniversitesi Yılları</p>
			<p class="e-1-baslik">ALMAN PROFESÖR HIRSCH: NE MUTLU TÜRKÜM DİYENE!</p>
			<p class="e-soru">Siz, İstanbul Üniversitesi’nde Bizans Kürsüsü’nü kurmuş, 42 yıl boyunca akademisyenlik yapmış bir isimsiniz. Türkiye’nin yakın tarihine tanıklık ettiğiniz üniversite öğretim üyeliği yolculuğunuz nasıl başladı? Almanya’dan İstanbul’a döndünüz. Birkaç gün boyunca bol bol yemek yediniz, uyudunuz... Ya sonra?</p>
			<p class="e-paragraf"><span class="CharOverride-9">Babam Almanya’dan dönmemden 10 gün sonra, “Hadi bakalım, git bir üniversiteye kaydını yaptır hemen” dedi. Mayıs ayı başlıyordu ve biliyorsunuz üniversitelerde Mayıs sonunda kapanıyor, ders mers kalmıyor. İstanbul Üniversitesi (İÜ) Edebiyat Fakültesi o zaman Beşiktaş Fındıklı’da bugün Mimar Sinan Üniversitesi’nin (MSÜ) kullandığı binadaydı. Eskiden Zeynep Hanım Konağı’nda eğitim verirken konak bir yangında kül olmuştu. Bereket, yangından az önce okulun kitap ve eşyaları Dolmabahçe Sarayı’nın bir dairesine taşınmıştı.</span><span class="dipnotno CharOverride-11"><a href="#footnote-220-99" id="footnote-220-99-backlink">99</a></span><span class="CharOverride-9"> Kayıt için üniversitenin öğrenci kalemine gittim ama kim kime dumduma. Yüzüme bile bakan yok, konuşabildiklerim de adamı yokuşa sürüyor… “Burada laf anlatacak kimse yok” diye düşünmeye başlamışken, kendisini hep rahmetle anacağım üniversitenin kalem şefi Muzaffer Bey imdadıma yetişti, “Kardeşim, sizin durumunuzda olanların üniversiteye kaydı yapılır. Bir de yeni yönetmelik var, ara imtihan hakkı tanındı. Eğer o sınava girer ve başarılı olursanız, Almanya’daki iki sömestrinizi kurtarabilirsiniz. O iki sömestr, burada bir sene kabul edilir” dedi. “Tamam, teşekkür ederim” dedikten sonra soluğu Arkeoloji Bölümü’nde aldım. </span></p>
			<p class="e-soru">Neden Arkeoloji Bölümü’nü seçtiniz?</p>
			<p class="e-paragraf"><span class="CharOverride-9">Almanya’da </span><span class="CharOverride-9">Bizans sanatı okuyordum ama Türkiye’de böyle bir bölüm yok! Bizans’ın başkenti İstanbul ama İstanbul Üniversitesi’nde dersi yok. Sanat Tarihi Bölümü var ama başındaki hoca Ernst Diez,</span><span class="dipnotno CharOverride-11"><a href="#footnote-220-100" id="footnote-220-100-backlink">100</a></span><span class="CharOverride-9"> Türkiye’nin II. Dünya Savaşı’nda Almanya’ya savaş ilan etmesinin ardından enterne edilerek İstanbul’dan alınıp Kırşehir’e gönderilmiş. Zaten bir hocası bir de asistanı olan bir bölüm… Hoca gitmiş ama asistanı Münire’nin de bölümü idare etme salahiyeti yok. Zaten sanat tarihçisi de değil, bir Hititolog. İngilizce biliyor diye Sanat Tarihi hocasının yanına asistan olarak vermişler. Hoca konuşuyor o da amfide Türkçeye çeviriyor. Gayet aksi, lanet bir kadın… İngiliz ajanı zaten. Ben de Arkeoloji Bölümü’ne gidip Arif Müfit Mansel</span><span class="dipnotno CharOverride-11"><a href="#footnote-220-101" id="footnote-220-101-backlink">101</a></span><span class="CharOverride-9"> ile görüştüm. “Hocam ben eğitime Almanya’da başladım ama burada devam etmek istiyorum” dedim. Mansel beni gayet iyi karşıladı. “Ne yaptınız Almanya’da?” diye sordu. Ben de anlattım, “Viyana ve Berlin Üniversitelerinde okudum, falanca profesörlerden arkeoloji ve Bizans sanatı eğitimi aldım...” Rahmetli Mansel, her zaman bir dost oldu bana. Profesör oldum, hatta aynı barakada kaldık kazılar sırasında ama hep ona saygılı ve ölçülü olarak yaklaştım o da bana karşı hep samimiydi. Örnek vermek gerekirse, benim </span><span class="CharOverride-9">Almanya’da okuduklarımla burada okutulanların bir alakası yoktu. Almanya’da öğrendiklerimle Türkiye’de sınava giremezdim, buradaki hocaların ders notları lazımdı. Ama ders notlarını isteyeceğim öğrenciler bana yabani gibi bakıyor. Bizim öğrencimizin hususiyetidir. Yeni gelen öğrencilere “Acemi kuş” der, yüz vermezler. Üstelik bir de ben onlara göre avantajlı geliyorum: Almanya’da okumuşum, ilaveten hem Fransızca hem de İngilizce de biliyorum. “Bir üstünlüğü var” diye hiç yüz vermediler. İmtihana gireceğim derslerin notlarını bulamıyorum. Durumu anlattım Arif Hoca’ya, baktım bir kız öğrenciyi çağırdı yanına, “Mükerrem senin ders notların iyidir, Semavi’ye ver” dedi. O da “Baş üstüne hocam” dedi de notları alabildim. İmtihanların başlangıç tarihi 20 Mayıs. Alelacele, sabahlara kadar oturarak notlara çalıştım. 15 gün içerisinde de tüm dersleri verdim. Sadece bir dersten Eylül’e kaldım ve İstanbul Üniversitesi Arkeoloji Bölümü öğrencisi oldum. </span></p>
			<p class="e-soru">Münire Hanım’ın İngiliz ajanı olabileceğini söylediniz. Bu o dönemde bilinen bir şey miydi? </p>
			<p class="e-paragraf"><span class="CharOverride-9">Resmen İngiliz için çalışıyordu. II. Dünya Savaşı sırasında propaganda için çıkan </span><span class="italik">Realite’</span><span class="CharOverride-9">de çalışıyordu. </span><span class="italik">Realite</span><span class="CharOverride-9">’de Almanların savaşta yenildiği propagandası için Rus cephesinde öldürülüp kar üstünde cesetleri sıralanmış Alman askerlerinin fotoğrafları çıkıyordu. Bu Münire de o İngiliz propaganda dergisinde çalışıyordu. İngilizlere çalıştığını da herkes biliyordu. </span></p>
			<p class="e-soru"><span class="bolditalik">Signal</span>’de çalışan Türk akademisyen var mıydı?</p>
			<p class="e-paragraf"><span class="CharOverride-9">Almanların propaganda dergisi </span><span class="italik">Signal</span><span class="CharOverride-9"> Almanya’da basılıp geldiği için Türklerin çalışması söz konusu değildi. Münire enteresan bir kadındı. Araplıkla ilgisi var mıydı bilmiyorum ama oldukça esmerdi. Bir kız kardeşi vardı, üniversitedeki adı Sincap idi. Kapkaraydı. Mevlevî soyundan bir Çelebi’nin oğlu ile evlenmiş. Hatta bu nedenle bazı yerlerde adı Münire Çelebi olarak geçer. Adam öldükten sonra önce kendi soyadı Karacalar’ı kullandı bir süre, ardından bir amiral deniz subayıyla evlendi. Müzmin asistanlardan biriydi. Sosyetik bir kızdı, kazılara gelirdi. Önce bir bozuldu benim gelişime, “Bu benim yerim” dedi. Arkadaşları çoktan profesör olmuş o hâlâ asistan kadrosunda. Asistanlığın gereklerini de yapmıyor. Maaş alıyorlardı ama bir şey yaptıkları yoktu. Yeni üniversite kanunu ile birlikte üniversite senatosu kararıyla, tüm fakültelerdeki müzmin asistan kadroları boşaltıldı, 1948 yılında. O zamanlar asistanların bir cakası var, öğretim üyesi gibi. Fuat Ezgü vardı tarih bölümünde, yaşlı başlı bir adam. Kendisine adeta profesör havası vermişti. Bizim Sanat Tarihi Bölümü’nde Münire’yi, Tarih Bölümü’nden de Fuat’ı gönderdiler. Oradan bir de Cevat vardı, Erzurumlu idi ama çok esmer olduğu için ona “Çingene Cevat” derlerdi. O da son anda kurtardı yakayı. Onlardan boşalan kadrolara da genç akademisyenleri atadılar. Ben de onlardan biriyim. </span></p>
			<p class="e-soru">Almanya’da Nazi idaresinden kaçan 15 Alman profesör veya uzmanın Türkiye’ye sığınması fırsat bilinerek, İstanbul Darülfunun okulunun 1933 yılında İstanbul Üniversitesi’ne dönüştüğü bilinir.<span class="dipnotno _idGenCharOverride-1"><a href="#footnote-220-102" id="footnote-220-102-backlink">102</a></span> Sizin okula başladığınız 1945 tarihinde de bölümünüzün başında Alman hocalar vardı değil mi?</p>
			<p class="e-paragraf"><span class="CharOverride-9">Sanat tarihi ve diğer bölümlerde Alman hocalar vardı genelde ama bizim bölümü, Bizans Sanat Tarihi’ni aslında önce bir İngiliz başlatmış. Ben Galatasaray Lisesi’nde okurken, 1942 yılında İngiliz Runciman</span><span class="dipnotno CharOverride-11"><a href="#footnote-220-103" id="footnote-220-103-backlink">103</a></span><span class="CharOverride-9"> vardı. Bizans sanatı sertifikasını bu İngiliz tarihçi Runciman 1945 yılına kadar veriyor ve bir müddet sonra İngiliz Intelligence Service tarafından Kıbrıs’a gönderiliyor. Herhalde Türkiye’ye gelişi de böyle olmuştu. Runciman İngiliz’di ama genelde Nazi rejiminden kaçarak </span><span class="CharOverride-9">Türkiye’ye gelen Sanat Tarihi ve Arkeoloji dersleri veren Alman Yahudisi hocalar vardı üniversitede. Mesela Helmuth Bossert</span><span class="dipnotno CharOverride-11"><a href="#footnote-220-104" id="footnote-220-104-backlink">104</a></span><span class="CharOverride-9">...</span></p>
			<div class="_idGenObjectLayout-2">
				<div class="koseliresim _idGenPageitem-34 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-1.jpg"/>
				</div>
			</div>
			<p class="e-resimalti"><span class="CharOverride-7">İstanbul Üniversitesi Öğretim Üyesi Alman Bossert</span></p>
			<p class="e-paragraf"><span class="CharOverride-9">Bossert enteresan biriydi. Çok ters, hatta yarı deli bir adamdı. Evliydi ve çok güzel bir kızı vardı ama Türkiye’ye gelince karısını boşamıştı. Hititoloji ile ilgileniyordu ve arkeoloji bölümünün idaresini ona vermişlerdi. O sırada Arkeoloji Bölümü yok, Darülfünun zamanında. Kurmaya çalışılırken Arif Mansel de onun yanına asistan olarak veriliyor. Arif Hoca arkeolojiyi kendi üzerine alıp benimsiyor, başlı başına bir dal olarak kuruyor. Ve 1993’teki üniversite reformuyla da ayrı bir kürsüye dönüşen Arkeoloji bölüm başkanı oluyor. Bossert biraz buna kızmıştı. Çünkü kendi kütüphanesini vermiş o dala. O da Ön Asya Arkeolojisi diye dal kuruyor, onun başına geçiyor. Onun başında Hititoloji geliyor, Anadolu’da en önde gelen Hitit sanatı ya. O da bu bölümde asistanlar, doçentler yetiştiriyor. 1943’te Sanat Tarihi bölümünde ders vermeye başlayan Ernst Diez, Türk-İslam Sanatı üzerine önemli çalışmalar yapmıştı. Sonra Arkeoloji Bölümü’nde Emin Bosch</span><span class="dipnotno CharOverride-11"><a href="#footnote-220-105" id="footnote-220-105-backlink">105</a></span><span class="CharOverride-9"> vardı. Aslında sikkelerin envanterini çıkarmak için Türkiye’ye davet edilmişti ama üniversitede de hoca olmuştu. Karısı altı kuşak bir Yahudi kadındı ve bir alay çocuğu da vardı. Kadın, çocukların büyük bir kısmını alıp Amerika’ya gitti, Bosch burada kalıp Türk ve Müslüman olup Emin adını aldı. Neden Türkiye’de kalıp Müslüman oldu bilmiyorum ama bir de rivayet vardı, “Asistanıyla birbirini seviyorlar” diye, ondan dolayı diye ama ben görmedim, tanık olmadım öyle bir duruma. Birlikte çok kazılarda bulunduk, hatta ikimiz de Türk Tarih Kurumu üyesiyken bir kazı sırasında aynı çadırda kaldığımız bile oturdu. O kazıdan gelmiş, gecelikle evinden çıkıp üniversiteye gelmişti, “Dersim var” diyerek. İki sene yatalak kaldıktan sonra öldü. Bosch, her şeye, hayata küsmüş gibiydi. Evi barkı dağıldığı için devamlı düşünceli ama çok sevimli bir adamdı. Bir gün, benim ilgilendiğim çok değerli bir kitabı da bana hediye etmişti. </span></p>
			<p class="e-paragraf"><span class="CharOverride-9">Sonra bizim bölümde değil İÜ İktisat’ta Alman Fritz Neumark</span><span class="dipnotno CharOverride-11"><a href="#footnote-220-106" id="footnote-220-106-backlink">106</a></span><span class="CharOverride-9"> vardı. Türkçe konuşurdu, Sabri Ülgener onun asistanıydı. Sabri’nin babası İstanbul Müftüsü olduğundan “Bizim asistanın babası büyük papaz büyük papaz” derdi. </span></p>
			<p class="e-paragraf"><span class="CharOverride-9">Prof. Hirsch</span><span class="dipnotno CharOverride-11"><a href="#footnote-220-107" id="footnote-220-107-backlink">107</a></span><span class="CharOverride-9"> vardı, </span><span class="CharOverride-9">İstanbul Üniversitesi Hukuk Fakültesi’nden. Türk tebaasına da geçiyor. O zamana kadar üniversitede Türkiye’ye bu yabancı uzmanları getirebilmek için Türk hocaya iki bin lira veriliyorsa, bu Alman hocalara altı bin lira aylık maaş veriliyordu. Tabii o zaman banka diye bir şey olmadığı için tüm hocalar maaş günü muhasebenin önünde kuyruğa giriyordu. Sıra Hirsch’e geliyor ve uzatılan parayı alınca bir bakıyor maaşının üçte biri verilmiş. “Benim maaşım neden eksik?” diye sorunca muhasebeci “Siz eskiden Almandınız, şimdi Türk oldunuz. Türk hocaların maaşı da bu, eksik yok” diyor. </span></p>
			<p class="e-soru">Hoca ne yapıyor bu durum karşısında?</p>
			<p class="e-paragraf"><span class="CharOverride-9">Şöyle uzatılan parayı alıyor, arkasındaki sıraya dönüyor ve elindeki parayı havaya kaldırıp, “Ne mutlu Türküm diyene” diyor… Üniversitede yıllarca konuşuldu, anlatıldı bu olay. </span></p>
			<div class="_idGenObjectLayout-2">
				<div class="koseliresim _idGenPageitem-35 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-3.jpg"/>
				</div>
			</div>
			<p class="e-resimalti"><span class="CharOverride-7">Ord. Prof. E. Hirsch’in “Ne mutlu Türküm diyene” sözü, üniversitede çok konuşuldu</span></p>
			<p class="e-paragraf"><span class="CharOverride-9">Aslında üniversitenin aklında Schneider’i vardı. Türk Sanatı ve İstanbul tarihi üzerine çok uğraşan biriydi. İlk kitabı Letonca basılmış. Kendisi de Türkiye’ye gelmeyi kabul etti. Tam o sıralarda buradaki Alman hocalar hakkında garip karalama kampanyaları başlatılmıştı. İstanbul’daki Alman Arkeoloji Enstitüsü Müdür Vekili idi ve Göttingen Üniversitesi’nde öğretim üyesiydi. Ben Almanya’dan İstanbul’a dönerken yanına uğramıştım. “Türkiye’ye döndüğünüzde sevgili İstanbul’u bir kez de benim için selamlayın” demişti. Hatta </span><span class="CharOverride-9">İstanbul Üniversitesi’ne geldiğinde, ben onun asistanı olacaktım. Evli değildi, muazzam kütüphanesiyle birlikte gelecekti. İstanbul üzerine enteresan çalışmaları vardı. Her şey hazırdı, gelecekti ama Türkiye’deki Alman profesörlerin ayağını kaydırmak için yapılanları duyunca vazgeçti. Schneider, “Kendimi orada emniyette hissetmediğimden gelmekten vazgeçtim” demişti. Savaş döneminde, Ruslar karısına tecavüz etmiş ve evini yakmıştı. Baltık Alman’ı olduğu için mükemmel Rusça biliyordu. Hep derdi ki “İstanbul’un ortaya çıkarılmamış büyük bir ticari limanı var o da bizim Bayrampaşa deresi dediğimiz Lykos’un döküldüğü Yenikapı’da olmalı.” Nitekim Marmaray kazılarında sözleri doğru çıktı. </span></p>
			<p class="e-paragraf"><span class="CharOverride-9">Bölümün enterne edilen Alman hocasının yerine vekaleten önce Teknik Üniversite’den sosyolog Hilmi Ziya</span><span class="dipnotno CharOverride-11"><a href="#footnote-220-108" id="footnote-220-108-backlink">108</a></span><span class="CharOverride-9"> baktı. Sonra Felsefe Bölümü’nde estetik dersi hocası olan Mazhar Şevket İpşiroğlu</span><span class="dipnotno CharOverride-11"><a href="#footnote-220-109" id="footnote-220-109-backlink">109</a></span><span class="CharOverride-9"> vekil tayin edildi. Meğer İpşiroğlu’nun kendisi talep etmiş Sanat Tarihi Bölümü’ne vekil olmayı. “Nasıl olsa bu bölümde kadro boş, rahatça yürürüm” şeklinde düşünerek kendisini transfer ettirmiş. Tuhaf bir adamdı ve yıldızımız katiyen barışmadı. </span></p>
			<p class="e-soru">Neden anlaşamadınız İpşiroğlu ile?</p>
			<p class="e-paragraf"><span class="CharOverride-9">Birtakım grup teşkil etmişler, sol grup. Aslında, bizim solcuların büyük bir kısmı Hitler döneminde Almancıydı. Alman Nazi partisinin esas adı Alman Milli Sosyalist İşçi Partisi’dir. Bizim solcular onu tutuyordu, İpşiroğlu da üniversitedeki sol ekibin başıydı. Hatta kulüplerde “Tek seçici” denir ya. Bir başkan olur, kulüp içindeki tüm üye ve oyucuları seçer ve yalnız onun dediği olur! Bizim fakültenin tek seçicisi de oydu. 35 kişilik profesörler kurulunda sol grubun 12-15 arasında değişen oyu vardı. Solcuların onaylanmasını istemediği bir konu kurul gündemine geldiği zaman İpşiroğlu kendi grup üyelerinin “Hayır” olarak anlayacağı bir el işareti eşliğinde “Bu konuyu kabul ediyoruz arkadaşlar, değil mi?” diyordu. Sonra kâğıtlar toplandığında bir bakılıyordu 16 tane ret oyu var. Kendi aralarında böyle kodları bile vardı. Bizim Alman Profesör Diez sonunda çekti gitti, o da önce bölümün tek sorumlusu, sonra fakültenin dekanı da oldu. </span></p>
			<p class="e-soru">Siz 40’lı yıllarda üniversitede asistanken, Almanları tutan solcular arasında kimler vardı?</p>
			<p class="e-paragraf"><span class="CharOverride-9">Yaşlı başlı hocalar… Mesela benim Galatasaray Lisesi’ndeki Tarih dersi hocam Hamit Ongunsu</span><span class="dipnotno CharOverride-11"><a href="#footnote-220-110" id="footnote-220-110-backlink">110</a></span><span class="CharOverride-9"> İstanbul Üniversitesi’nde son devir Osmanlı Tarihçi idi. Ama Milli Eğitim Bakanlığı tarafından İÜ Edebiyat Fakültesi Dekanı olarak atanmıştı. Tayinle gelmiş ama üniversite içinde seçim şeklindeki sisteme gelince, bir daha seçilemez olmuştu. Selçuklu Tarihi’nde Mükremin Halil Yinanç</span><span class="dipnotno CharOverride-11"><a href="#footnote-220-111" id="footnote-220-111-backlink">111</a></span><span class="CharOverride-9"> vardı. Eski Yunan Tarihi’nde Arif Müfit Mansel vardı. </span></p>
			<p class="e-soru">Bu saydığınız isimlerin hepsi Almancı mıydı?</p>
			<p class="e-paragraf"><span class="CharOverride-9">Vallahi İpşiroğlu Almanya’da doktora yapmış. Alman orduları Kafkaslara gelene kadar Almancı, sonra müthiş Sovyet taraftarı olmuştu. Benim yerime başka birini doçent yapmak için benimle çok uğraşmıştı. </span></p>
			<p class="e-soru">Doçentlik kadrosunu kime vermek istiyordu?</p>
			<p class="e-paragraf"><span class="CharOverride-9">Turgut Cansever’e.</span></p>
			<p class="e-soru">Siz liseden samimi arkadaş değil miydiniz Cansever ile? Ayrıca İpşiroğlu solcu ve Almancı, Cansever muhafazakâr ve İngiliz yanlısı demiştiniz.</p>
			<p class="e-paragraf"><span class="CharOverride-9">Evet, Turgut ile liseden sınıf arkadaşıydık ve daha o yaşta İstanbul’u birlikte gezerdik. Hatta Yakacık yolunda birlikte fotoğrafımız var bisiklet üzerinde. Turgut çok iyi bir ressamdı. Heykeltıraşlığı da vardı. Sanatkârdı ama mimar oldu. Talebeyken inanılmaz bir milliyetçi ve Atatürk aleyhtarı ve saltanatçı olduğunu anlatmıştım. Mimar Sinan Üniversitesi, o zamanlar Güzel Sanatlar Akademisi adıyla eğitim veriyordu ve bizim İÜ Edebiyat Fakültesi ile yan yanaydı, görüşüyordu. Bir gün “Kardeşim bu memlekette milliyetçilik yapılmaz artık” diye konuşmaya başladı… Lisedeyken, “Gençlerin dans etmesi de ne demek efendim? Bir genç kız ile erkek birbirine sarılır, öyle dans edilir mi? diyordu. Sonra gayet sosyetik oldu. Akademiye gelen zengin bir adamın kızıyla evlendi. Bir ara solcularla görüşmeye başladı. Hatta ünlü solcu </span><span class="CharOverride-9">Halet Çambel’in</span><span class="dipnotno CharOverride-11"><a href="#footnote-220-112" id="footnote-220-112-backlink">112</a></span><span class="CharOverride-9"> kocası “Çingene Nail” lakaplı olan ve Moskova seyahatiyle bilinen Nail Çakırhan’ı</span><span class="dipnotno CharOverride-11"><a href="#footnote-220-113" id="footnote-220-113-backlink">113</a></span><span class="CharOverride-9"> mimarlık projelerinin taşeronu yapmıştı. Hatta mimar olmamasına rağmen Nail’e ödül verilmesini de sağladı. </span></p>
			<p class="e-soru">İstanbul Üniversitesi’nin öğretim üyeleri arasında da İngilizci-Almancı diye bölünmüşlük var mıydı?</p>
			<p class="e-paragraf"><span class="CharOverride-9">Vardı. Araları da gergindi.</span></p>
			<p class="e-soru">Bu gerginliğin tartışmaya, kavgaya dönüştüğü oluyor muydu? 1940’lı yılların ikinci yarısında II. Dünya Harbi bitiyor ve yeni bir dünya düzeniyle birlikte Soğuk Savaş dönemi başlıyor, Milli Şef dönemi bitiyor ve çok partili hayata geçiliyor. Siz de tam bu sırada İstanbul Üniversitesi’nde akademisyen oluyorsunuz? Üniversite içinde neler yaşanıyordu? Bu yeni dünya ve Türkiye düzeninin okul içinde bir etkisi vardı şüphesiz…</p>
			<p class="e-paragraf"><span class="CharOverride-9">Bir hatıramı anlatayım. Bir gün Halide Edip</span><span class="dipnotno CharOverride-11"><a href="#footnote-220-114" id="footnote-220-114-backlink">114</a></span><span class="CharOverride-9"> ile Mazhar Şevket sözlü olarak dalaşıyorlar okulda. </span><span class="CharOverride-9">Halide Edip henüz milletvekili olmamış, İstanbul Üniversitesi’nde İngiliz Filolojisi’nde profesörlük yapıyor. Halide Edip o dönemde Atatürk düşmanı ve müthiş bir İngiliz dostu. Mazhar Şevket, Alman taraftarı ve solcu. Aralarındaki tartışma büyüyünce Halide Edip ayağa kalkıp, “Hadi oradan, Nazi uşağı, faşist” diyor. Birbirlerinin üzerine yürüyorlar hatta. Bu sırada tarihçi Mükremin Halil Yinanç araya giriyor, “Ayrılın, ayrılın… Halide, Mazhar faşist değil sosyalisttir” diyor. Bizim fakültede bu olay yıllarca gülerek anlatıldı. </span></p>
			<p class="e-soru">Halide Edip, Kurtuluş Savaşı’nın ve Atatürk’ün yanındaki önemli aktörlerinden biriyken nasıl mandacı ve rejim aleyhtarına dönüşüyor?</p>
			<p class="e-paragraf"><span class="CharOverride-9">Atatürk’ün yanında İstiklal Savaşı’nda çavuş olarak hizmette bulunmuş derler ama bizim gördüğümüz Halide Edip müthiş bir İngiliz, Amerikan dostuydu. Zaten onun görüşü, Türkiye’nin bir İngiliz ve Amerikan mandası olması yönündeydi. Bu yönde, Cumhuriyet kurulurken hem </span><span class="CharOverride-9">Ankara’ya hem de Washington’a yazılmış mektubu var. “Türkiye’nin kalkınması için bir yabancı devletin hamiliğine ihtiyacı var” diyor mektupta. Yani Türkiye’nin Amerikan mandası</span><span class="dipnotno CharOverride-11"><a href="#footnote-220-115" id="footnote-220-115-backlink">115</a></span><span class="CharOverride-9"> olmasını teklif ediyor. Amerikan hükümetine müracaat ediyor bu yönde. Türkiye’deki mektup kayıptı ama Amerika’daki nüshası bulundu. Biliyorsunuz, bu ülkelerin devlet arşivlerinde 25 yılını doldurmuş belgeler kamuoyuna açılıyor. 40’lı yıllarda, 25’nci yılını doldurduktan sonra Halide Edip’in de mektubu açıklanmıştı. Tamamen Anglo-Amerikan politikasına bağlıydı. Evet, başlangıçta çok milliyetçiymiş ama sonra değişmiş. Demokrat Parti’den milletvekili olunca, üniversiteden ayrıldı. Gençliğinde kara gözlü, dünya güzeli bir kadın gibi gösterilir ama bakma o resimlere. Doktor Adnan ile evlenmişti. O da Cumhuriyet’in ilk yıllarında parlamış ama sonra pek çok kişi gibi Atatürk’e muhalif olmuş. Muhalifler çeşitli vesilelerle temizlenmeye başlayınca, karı koca Türkiye’yi terk ediyorlar ve önce Fransa’ya, sonra İngiltere’ye gidiyorlar. İngilizlerin himayesinde, Hindistan’daki Lahor Üniversitesi’nde uzun yıllar akademisyenlik yapıyor. Atatürk öldükten sonra, bu şekilde dışarıya ya da sürgüne gitmiş kişilerin Türkiye’ye dönüşüne izin çıkı. Meşhur 150’likler</span><span class="dipnotno CharOverride-11"><a href="#footnote-220-116" id="footnote-220-116-backlink">116</a></span><span class="CharOverride-9"> vardır. </span><span class="CharOverride-9">Halide Edip de yıllar sonra kocasıyla geri geldi. Yeni rejim, Doktor Adnan’ı Milli Eğitim Bakanlığı adına yayınlanan </span><span class="italik">İslam Ansiklopedisi</span><span class="CharOverride-9"> editörü yaptı. Ömrünün sonuna kadar yönetimindeydi. Halide Edip de bizim Edebiyat Fakültesi İngiliz Dili Bölümü’ne dışarıdan profesör olarak getirildi. O zaman böyle dışarıdan atamalar yapılabiliyordu, profesör olmak için muhakkak akademisyenlikten gelmek gerekmiyordu. </span></p>
			<div class="_idGenObjectLayout-2">
				<div class="koseliresim _idGenPageitem-36 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-4.jpg"/>
				</div>
			</div>
			<p class="e-resimalti"><span class="CharOverride-7">Genç Dr. Semavi Eyice, Küçükçekmece’deki Roma anıtlarında inceleme yaparken, 1950</span></p>
			<p class="e-soru">Halide Edip ve diğer hocalarla sohbet ettiğiniz olur muydu?</p>
			<p class="e-paragraf"><span class="CharOverride-9">Biz daha genç asistanlarız. </span></p>
			<p class="e-paragraf"><span class="CharOverride-9">Sessizce dururduk profesörler konuşurken. Hatta bir yemek odası vardı o zamanki fakültenin. Hocalar ya kantinden ya da evden getirdikleri yemekleri orada yerdi. Ben genelde evden yemek getirirdim ve asistan olduğum için konuşulanları dinlerdim. Büyük hocalar masanın en başında otururduk, biz de ucunda. Hocalardan biri onun olmadığı bir sırada, “Halide Edip vekil olmuş” deyince, biri “Bir daha üniversiteye dönmez” dedi. Birkaçı da, “Oh çok şükür” dedi. Yıllar sonra bir gün Edebiyat Fakültesi Vekil Dekanı olduğum bir gün süslü püslü bir hanım geldi. “Biz kadınlar cemiyetinin üyesiyiz. Halide Hanım’ın bir büstünü yapıp Edebiyat Fakültesi’ne koymak istiyoruz” dedi. “Buyurun koyun. Öğretim üyeliğini yaptığı İngiliz Edebiyatı Bölümü buna çok uygundur” dedim “Yooo, oraya koymayız. Edebiyat Fakültesi girişine koymak istiyoruz” dedi. “Hanımefendi, Halide Hanım fakültenin kurucusu olsa tamam koyalım ama şimdi bu ne münasebet? Kendi bölümünü istemiyorsanız seminer odasına koyun, kütüphane odasına koyun.” Nitekim tu kaka yapıp gönderdikleri Ernst için bizim bölüme alçıdan bir büst konuldu. </span></p>
			<p class="e-soru">Halide Edip’in kendisiyle özdeşleşen bir giyimi vardı. Üniversitede öğretim üyeliği yaptığı dönemde de aynı şekilde okula geliyor muydu?</p>
			<p class="e-paragraf"><span class="CharOverride-9">Vallahi kapalı geliyordu. Koyu renk bir elbiseyle gelirdi. Çarşafta değildi ama başı kapalıydı. Bir zaman çok sosyetikmiş, genç bir kızken bir yaşlı matematik hocasının karısı olmuş. Ama karakterini anlayamadım ben. İstiklal Savaşı’nın Halide Çavuşu demişler ama bütün derdinin Atatürk’ün yanındaki birinci kadın olmak olduğunu düşünüyorum. </span></p>
			<p class="e-soru">Halide Edip Atatürk’e âşık mıydı diyorsunuz?</p>
			<p class="e-paragraf"><span class="CharOverride-9">Âşık değil yükselmek, bir mevki sahibi olmak... İngilizlerin himayesini istiyor, Hindistan Lahor Üniversitesi’nde yıllarca hocalık yapıyor. Doğrudan doğruya İngilizlerin adamı, evet. Ama bunlar hiç yazılıp çizilmez.</span></p>
			<p class="e-soru">Siz o sırada hâlâ İstanbul Üniversitesi’nde asistansınız. Bölüm hocanız sürgünden geri döndü mü yoksa vekalet yönetimi sürüyor mu?</p>
			<p class="e-paragraf"><span class="CharOverride-9">Savaş durumu bitince, bölümün hocası İstanbul’a döndü ve tekrar derslere başladı. Ama bir alay kişi, Sanat Tarihi Bölümü’nde ders vermek için kendini namzet gösteriyordu. Çünkü o anda profesör oldu, yoksa bir daha boş kadro bulmak mümkün değil. Bunlar üniversite içinden de değil, dışarıdan kişilerdi. Diez hakkında, gazetelerde her gün aleyhte bir haber çıkıyor ve kamuoyu oluşturuluyordu. İlmî yetersizlik gerekçesiyle sözleşmesi feshedildi. 15 tane yazı çıktı gazetelerde. Bir ekip halinde, dört bir tarafa ahtapot gibi yayılarak aleyhine yazı yazmaya başladılar. Diez’in Viyana Üniversitesi’nde profesör unvanı ile boy boy kitapları var İslam sanatı hakkında. Amerika’daki üniversitelere davet edilmiş, 14 sene orada hocalık yapmış. II. Dünya Harbi nedeniyle Alman vatandaşı olduğu için mecburen ABD’den ayrılmış. Viyana Üniversitesi’nde tesadüfen Oktay Aslanapa</span><span class="dipnotno CharOverride-11"><a href="#footnote-220-117" id="footnote-220-117-backlink">117</a></span><span class="CharOverride-9"> ile karşılaşmışlar. Aslanapa o zaman, “bilgisi, görgüsü artsın” düşüncesiyle yurtdışına gönderilen asistanlardan biri. Ona “Türkiye’de bu bölümde hocaya ihtiyaç var, gelir misin?” diye soruyor. Olumlu yanıt alınca durumu bildirdiği İstanbul Üniversitesi’nden davet gidiyor ve Diez İstanbul’a öyle geliyor… </span></p>
			<p class="e-soru">Tez hocanızdı ve aranızda bir samimiyet de vardı. Kurucusu olduğu kürsüden “ilmî yetersizlik” gerekçesiyle gönderilmesini nasıl karşıladı? Neler söyledi size?</p>
			<p class="e-paragraf"><span class="CharOverride-9">Çok üzgündü. Türkiye’den kesin olarak giderken, buradaki kitaplarını götürmedi. Yaşı 70’i geçmişti. Birkaçını ben aldım hatta. Hayatının son yıllarında, Viyana’dayken bir iki şey daha yazdı. O yazılarda da Türklere veriştirdi biraz. “En ufak şeye tahammülleri olmayan millet” dedi. </span></p>
			<p class="e-soru">Neden böyle bir şey yapıldı?</p>
			<p class="e-paragraf"><span class="CharOverride-9">Efendim meselenin özü şu: Yeni bir üniversiteler kanunu söz konusuydu. O zamana kadar üniversite hocalarının dışarıda başka işleri de vardı. Bu yasayla, üniversite hocalarının dışarıda çalışması yasaklandı. Yani ya üniversiteyi seçecek ya da dışarıdaki işi. Arkeoloji’den Tahsin Öz,</span><span class="dipnotno CharOverride-11"><a href="#footnote-220-118" id="footnote-220-118-backlink">118</a></span><span class="CharOverride-9"> Eski Eserleri ve Anıtları Koruma Kurulu’ndan Sedat Çetintaş,</span><span class="dipnotno CharOverride-11"><a href="#footnote-220-119" id="footnote-220-119-backlink">119</a></span><span class="CharOverride-9"> aynı zamanda üniversitede ders verirlerdi. “Bu fırsatta profesör olalım” hevesindeydiler. Diez kürsünün başında olduğu sürece de bunu yapamıyorlardı. Aleyhine yazılar çıkınca adam bunaldı. Tabii orada istemeden Oktay’ın da çok hatası oldu. Oktay, Diez’in kitabını Türkçeye tercüme etti ve o konuda fazla bir bilgisi olmadığı için kitapta çok sayıda çeviri hatası oluştu ve bu karşı tarafın eline koz oldu. Ben talebesiydim ve Diez’i evimize davet ettim. Balkonda oturduk sayfa sayfa kitabındaki çeviri hatalarını düzelttik. Mesela sayfadaki resimler arasında açıkça kilise kürsüsü olduğu belli oluyor ama cami yazılmış, kitapta görünce ben de şaşırdım. Genç bir asistan olmama rağmen iyi bir kütüphanem vardı, bildiğim kadarıyla da kendisine yardım ettim. Ama bir defa kitap o şekilde basılmıştı… Alman hocalara neler yapmadık ki? </span></p>
			<p class="e-soru">Alman hocalardan bahsetmişken. Şöyle bir rivayet var: II. Dünya Savaşı’nda Almanya’dan kaçan Yahudi Alman hocalardan biri, çok kötü koşullardaki amfilerden birinde ders verirken açık camdan içeri giren bir kuş kürsüde konuşan bu hocanın üzerine pislemiş. Hoca da “Allahtan amfide manda uçmuyordu” demiş. Doğru mudur?</p>
			<p class="e-paragraf"><span class="CharOverride-9">Vardı böyle enteresan hadiseler. Hukukta İsveçli Schwarts</span><span class="dipnotno CharOverride-11"><a href="#footnote-220-120" id="footnote-220-120-backlink">120</a></span><span class="CharOverride-9"> vardı meşhur. Bir dersini Almanca, bir dersini Fransızca anlatırdı. O dershaneler korkunçtu. Daha lise talebesiyken Galatasaray’dan kaçıp dersleri astığımız günlerde, herkesin vaktini geçirmek için gittiği yer vardı. Mesela o dönemde İstanbul’un liseli kızları genelde vapur iskelesine giderdi. Ben de üniversitedeki bu derslere gidiyordum. Orada Schwarts’ı gördüm ders verirken. Ama sınıf korkunç, kıyamet kopuyor amfide. Hoca ders anlatıyor millet dalgasında... Üniversitede okurken de mecburi İnkılap dersi vardı. O da toplu olarak hukuk fakültesinde görülüyordu. Bütün fakültelerden gelen öğrencilerle sınıf kaç yüz kişi oluyordu bilemiyorum. Biz Ömer Lütfi Barkan’ın grubundaydık: Hoca kürsüye çıkıyor bir şeyler anlatıyor ama ohoooo, herkes kendi âleminde.</span></p>
			<p class="e-soru">Ne yapıyordunuz âlemde...</p>
			<p class="e-paragraf"><span class="CharOverride-9">Dalga geçiyorsun, kızlarla arkadaşlık ediyorsun. Hocayı falan dinleyen yok. Koca amfi, belki 800 ya da 1000 kişi var. İpi sapı yoktu işin. Bir de imtihan yapılırdı, artık Allah Kerim ne çıkarsa bahtına... Hatta, ben de karneyi imzalatıyordum da, “Siz neredensiniz?” diye sordu bana. “Sanat Tarihi” deyince, “Aa, bizim İpşiroğlu’nun bölümünden misiniz?” dedi. Sabri Bey</span><span class="dipnotno CharOverride-11"><a href="#footnote-220-121" id="footnote-220-121-backlink">121</a></span><span class="CharOverride-9"> vardı, Edebiyat’tan rahat rahat konuşabilirdiniz onunla. </span></p>
			<p class="e-soru">Alman profesörlerin, İstanbul Üniversitesi’nin kurulmasında çok etkin rol oynadıkları görülüyor. Gelmeleri Türkiye’ye ne kazandırdı. Gittiklerinde neler kaybettik?</p>
			<div class="_idGenObjectLayout-2">
				<div class="_idGenPageitem-37">
					<img alt="" class="_idGenPageitem-1" src="image/bolum8-5.png"/>
				</div>
			</div>
			<div class="_idGenObjectLayout-2">
				<div class="_idGenPageitem-38">
					<img alt="" class="_idGenPageitem-1" src="image/bolum8-6.png"/>
				</div>
			</div>
			<p class="e-resimalti"><span class="CharOverride-7">İstanbul Üniversitesi’nin ilk amblemi ve Süheyl Ünver tarafından yapılan yenisi</span></p>
			<p class="e-paragraf"><span class="CharOverride-9">İstanbul Üniversitesi’nin kurulmasını ve bir metotla üniversitede doğru düzgün öğretim üyesi yetiştirilmesini sağladılar. Biz kolay profesör olmadık. Doçent olabilmek için bile Alman profesörlerin önünde şakır şakır terledik jüri sınavında. O zamanlar, öğretim üyeleri en az iki dil biliyordu. Şimdi artık kolayca profesör olunuyor, bir dil bilen bile yok doğru düzgün. </span></p>
			<p class="e-soru">İstanbul Üniversitesi 1993’te kurulurken, sembol olarak Atatürk’ün resminin de içinde yer aldığı bir amblem seçilmiş. Ama daha sonra bu amblem yerine, 1243 tarihli Selçuklu Şifa Yurdu motiflerinden ilham alınarak Prof. Süheyl Ünver tarafından yılanlı tasarlanmış. O süreci hatırlıyor musunuz? Bu amblem neden ve nasıl seçildi? Öğretim üyeleri arasında neler konuşuldu? Siz Ünver ile görüşüyordunuz, buna ilişkin neler konuştunuz?</p>
			<p class="e-paragraf"><span class="CharOverride-9">Daha önceki amblemde Atatürk resmi olduğunu bilmiyordum. Ama Süheyl Ünver’in tasarladığı amblem üniversitenin Beyazıt Kapısı’na asıldı. Üniversite bahçesinde bir tezgâh kurmuştu çalışırken, o sırada biraz konuşmuştuk. Yapıştırma sırasında neden buz kullandığını anlatıyordu. Ama ne düşünerek o amblemi tasarladı bilmiyorum. </span></p>
			<p class="e-soru">Milliyetçi öğretmen grubu arasında kimler vardı?</p>
			<p class="e-paragraf"><span class="CharOverride-9">O milliyetçi grup birkaç kola ayrılıyordu, tam anlaşma içinde değildi. </span><span class="CharOverride-9">Nurettin Topçu</span><span class="dipnotno CharOverride-11"><a href="#footnote-220-122" id="footnote-220-122-backlink">122</a></span><span class="CharOverride-9"> ile tanışmadık ama Mehmet Kaplan</span><span class="dipnotno CharOverride-11"><a href="#footnote-220-123" id="footnote-220-123-backlink">123</a></span><span class="CharOverride-9"> ile aramız iyiydi. Türk Dili ve Edebiyatı hocasıydı ama ateşli milliyetçi-muhafazakârlardan değildi. Militan değildi. Esas grup, Zeki Velidî’nin bir kısmı okuldan bir kısmı da dışarıdan olan grubu. Alparslan Türkeş</span><span class="dipnotno CharOverride-11"><a href="#footnote-220-124" id="footnote-220-124-backlink">124</a></span><span class="CharOverride-9">, Nihal Atsız</span><span class="dipnotno CharOverride-11"><a href="#footnote-220-125" id="footnote-220-125-backlink">125</a></span><span class="CharOverride-9">, Fethi Tevetoğlu</span><span class="dipnotno CharOverride-11"><a href="#footnote-220-126" id="footnote-220-126-backlink">126</a></span><span class="CharOverride-9">, gibi isimler </span><span class="CharOverride-9">tabancayla Kur’ân üzerine yemin etmişler. İstanbul Üniversitesi dışından bir öğretmen olan Atsız’ın başı diğer gruplarla derde girmişti. 20 sayı kadar sonra kapanan bir dergi çıkardı. Biz yeni delikanlı olurken onlar bayağı şöhretliydi, kendisini aklamak için bakanlığa bir mektup yazdığından bahsediliyordu. </span></p>
			<p class="e-soru">Türkiyat’ın önde gelen isimlerinden Zeki Velidî… </p>
			<p class="e-paragraf"><span class="CharOverride-9">Zeki Velidî eski bir cumhurbaşkanıydı aslında. II. Dünya Harbi sürecinde, bütün Avrupa’da bir tek kişi tarafından yönetilen memleketler söz konusuydu ve yine en derli toplu bizimkisiydi. Sovyetlerde Stalin, Almanya’da Hitler, İtalya’da Mussolini, İspanya’da Franco, Yunanistan’da Metaksas vardı. Hitler’in başlangıçta macerası iyi gidiyordu ama sonra İngiliz Churchill’in oyununa geldi. Churchill’in iki dünya harbinde de büyük rolü vardı. Prensibi, “Ne olursa, ne rejimiyle yönetilirlerse yönetilsinler Almanlara karşı Ruslara yardım etmek!” Düşün ki </span><span class="CharOverride-9">I. Dünya Harbi’nde Çanakkale’de 250 bin bizden, 250 bin kendilerinden 500 bin gencin ölümüne sebebiyet verdi sırf bu inadı yüzünden. O inat neydi? Ne pahasına olursa olsun boğazları geçecek ve Ruslara yardım edecek! Çünkü Almanlarla kapışan Rusya’nın cephedeki durumu bir fiyaskoydu, bozguna uğramıştı ve içerdeki Bolşevik karışıklığı yüzünden dağıldı Çarlık Rusya. Önce yarı solcu, sonra tam solcu bir rejim kuruldu. Ama yeni kurulan Bolşevik rejimine muhalif Çar taraftarı, gönüllü Rus orduları vardı. Bolşevikler, yaptıkları propagandayla Ruslar dışındaki milletlerden de adam toplayarak Sovyet ordusu ile Çar taraftarlarına karşı savaştı. Bizim dış Türkler de bu yalanlara inandı. O Tatarlar falan… Çünkü büyük propaganda yapıldı: Efendim Sovyetler Birliği’nde her millet kendi haklarına sahip olacak, ayrı devletler olacak… Bizim Zeki Velidî, Ural dağlarının eteğindeki bir Tatar topluluğunun cumhurbaşkanı yapıldı. Çünkü içlerinde en okumuş adam oydu. Sonra barınamadı Sovyetlerde, Türkiye’ye gelip bizim üniversitede öğretim üyesi oldu. </span></p>
			<p class="e-soru">Eski bir cumhurbaşkanı ve İstanbul Üniversitesi öğretim üyesi, Türkçü akımların teorisyenlerin bir isim Zeki Velidî. Sizin, okul dışında diyaloğunuz var mıydı? O yıllara dair tarih kitaplarına pek yansımayan, özel sohbetlerde aktarılan hatıralar var mıdır aklınızda kalan?</p>
			<p class="e-paragraf"><span class="CharOverride-9">Zeki Hoca, bu civarda, Suadiye’de otururdu. Üniversitedeki profesörler kurulu toplantısından sonra bazen sohbet ederdik. Yine böyle bir akşam kuruldan çıktık, Kadıköy vapuru ile karşıya geçtik. İskeledeki park yerinde bekleyen arabama binip onu eve kadar götürürdüm, bir akşam sordu: </span></p>
			<p class="e-paragraf"><span class="CharOverride-9">– Semavi, arabanın markası ne? </span></p>
			<p class="e-paragraf"><span class="CharOverride-9">– Fiat.</span></p>
			<p class="e-paragraf"><span class="CharOverride-9">– Lenin vaktiyle bana da böyle bir Fiat vermişti. Sonra bir haber gönderdi, balerin bir Rus kızla evleneceksin. </span></p>
			<p class="e-paragraf"><span class="CharOverride-9">Sonra o Rus ne oldu bilmiyorum ama Türkiye’deyken bekârdı, bir Tatar hanımla evlenmiş ve çocukları da olmuştu. Atatürk’le kapışması vardır, o yüzden de </span><span class="CharOverride-9">Türkiye’den de ayrılmak zorunda kaldı. Tatarların ters tarafları vardır. Atatürk, Zeki Velidî’yi çağırıp bir şeyler söylemiş. Çünkü Atatürk’ün etrafında dış Türklerden birkaç kişi vardı. Onların bir kısmı el pençe divan duruyordu ama Zeki Velidî biraz farklıydı. Atatürk ile aralarında şöyle bir konuşma geçmiş: Atatürk, “Zeki şunu şöyle yap, bunu böyle de...” Velidî, “Eee fazla uzun etme, sen cumhurbaşkanıysan ben de cumhurbaşkanıydım bir devirde.” Atatürk, “Bir memlekete iki cumhurbaşkanı çoktur.” Bu konuşmanın hemen üzerine, I. Tarih Kongresi oluyor. Kongrede yine dış Türklerden bir isim çıkıp Zeki Velidî’ye veryansın ediyor. Talimat üzerine tabii belli. Afet İnan</span><span class="dipnotno CharOverride-11"><a href="#footnote-220-127" id="footnote-220-127-backlink">127</a></span><span class="CharOverride-9"> da biliyorsun Atatürk’ün çok tuttuğu bir isim ve Türk Tarih Kurumu’nun bir numaralı üyesi. Kürsüye çıkıyor, “Böyle bir adamın karşısında ilim öğrenmek zorunda kalan gençlerimize acıyorum” diyor. I. Türk Tarih Kongresi zabıtlarında da var cümle. Velidî bunun üzerine Türkiye’de barınamıyor, üniversiteden istifa ediyor ve bavulu kaptığı gibi doğru Almanya’ya. Alman üniversitelerinden birinde, Türk dilleri bölümüne onu hoca yapıyorlar, profesör değildi. Avrupa sistemine göre formasyonu yok ve bu yüzden akademik unvan almaya çalışıyor. Bir Arap var, İbni Fatman Fazlan, onun seyahatini Almanca doktora tezi yapıyor ve basılıyor da. Türk dili lehçeleri hakkındaki bölümlerde hocalık yapıyor. Çünkü Türkçesiyle rahat konuşamıyordu. Korkunç inadı ve enerjisi vardı. Bu dış Türklerde vardır, bizim Anadolu Türkleri gibi değildirler. Anadolu insanı işkenceye pek dayanamaz. Onlar muazzam dayanma güçlerine sahip.</span></p>
			<p class="e-soru">Bu neden kaynaklanıyor?</p>
			<p class="e-paragraf"><span class="CharOverride-9">Vahşet, dağ adamı olmalarından geliyor belki. Sonra, Atatürk’ün vefatından sonra tekrar İstanbul Üniversitesi’ne geri dönüyor Velidî. </span></p>
			<p class="e-soru">Velidî’nin Turancılık Davası nedeniyle cezaevinde yattığı günlerde çok zor durumda kaldığı, cezaevinde üzerindekileri tek tek ayıklayıp duvara dizince 318 biti sıraladığı anlatılıyor. Size o günlere dair bir şey anlatmış mıydı?</p>
			<p class="e-paragraf"><span class="CharOverride-9">Çok kötü muamele gördüğünü biliyorum. Cezaevinden enkaz halinde hastaneye kaldırıldığını da duydum. Doktor olarak kendisine bakan bir asistan hanım vardı, o da dış Türklerdenmiş, ondan duymuştum çok kötü durumda kaldığını. </span></p>
			<p class="e-soru">Üniversitede oda arkadaşlarınız, samimi olduğunuz, kader birliği yaptığınız öğretim üyeleri var mıydı?</p>
			<p class="e-paragraf"><span class="CharOverride-9">Cavit Baysun, Arif Mansel, Bahadır Alkım,</span><span class="dipnotno CharOverride-11"><a href="#footnote-220-128" id="footnote-220-128-backlink">128</a></span><span class="CharOverride-9"> Münir Aktepe</span><span class="dipnotno CharOverride-11"><a href="#footnote-220-129" id="footnote-220-129-backlink">129</a></span><span class="CharOverride-9"> ile iyi görüşürdük daha çok. Tanpınar’ın yardımcısı Faruk Akün</span><span class="dipnotno CharOverride-11"><a href="#footnote-220-130" id="footnote-220-130-backlink">130</a></span><span class="CharOverride-9"> vardı, onunla lise talebeliğinden tanışırdık. O Kabataş Lisesi’ndendi ama sahaflarda karşılaşırdık. Başına işler geldi, dayanamayıp kitap yürütmüş bir kere. Tanpınar’ın kitap yazacak durumu yoktu ve o yardım ederdi. Sabri Ülgener ile de Almanya’da tanışmıştık, benden yaşça büyük olmasına rağmen iyi dost olmuştuk. Dostluğumuz yıllarca sürdü, o kadar ki haftanın bir iki günü onlar bizde, diğer iki günü biz onlardaydık. Hanımlarla beraber yemek yer, beraber dışarı çıkardık. Hatta müşterek arsa bile aldık Tuzla tarafında. Büyük bir bahçesi, kiraz bağı olan. Satılığa çıkarmışlar, üniversiteye haber vermişler. Aşağı yukarı, bütün hocalara teklif ettiler. Biz iki parsellik yer aldık, o da iki parsellik yer aldı. </span></p>
			<p class="e-soru">Sabri Bey İstanbul müftüsünün oğlu ve bir iktisat profesörü olarak nasıl bir portre çiziyordu. Muhafazakâr mıydı?</p>
			<p class="e-paragraf"><span class="CharOverride-9">Hayır, gayet liberaldi. Müftü oğluydu ama aşırı dindar değildi. İki dil, İngilizce ve Almanca biliyordu. Kendisi, enteresan bir olay anlattı bana. Birkaç zehir gibi solcu hoca ve öğrenci vardı İktisat Fakültesi’nde. Sabri Bey ders verirken sıra iktisadi görüşler bakımından Karl Marx’ı anlatmaya başlarken bir öğrenci ayağa fırlamış ve şöyle bir konuşma geçmiş aralarında: </span></p>
			<p class="e-paragraf"><span class="CharOverride-9">– Marx da kendisinden evvelki düşünürlerin fikirlerinden faydalanmıştır... </span></p>
			<p class="e-paragraf"><span class="CharOverride-9">– Hayır efendim. Marx hiç kimseden fikir almış olamaz.</span></p>
			<p class="e-paragraf"><span class="CharOverride-9">– Dünyadaki bütün peygamberler bile kendilerinden önceki peygamberlerden birçok hususu almışlardır. Nitekim Müslümanlık, Hristiyanlık ve Tevrat’ı kendinden önceki ilahi din olarak kabul eder. Siz Marx’ı peygamberden de mi yüce kabul ediyorsunuz?</span></p>
			<p class="e-soru">Öğrencinin cevabı ne olmuş?</p>
			<p class="e-paragraf"><span class="CharOverride-9">Sınıfta çıt çıkmamış. Sonra öğrenciler arasında, “Kendilerine taraf değil” diye nümayiş olmuş ama çok değerli bir hocaydı. Kitap yazmış, çok iyi tarih ve eski yazı biliyordu. Ayrıca divan edebiyatını ve hat sanatını da çok iyi bilirdi. </span></p>
			<div class="_idGenObjectLayout-2">
				<div class="koseliresim _idGenPageitem-39 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-7.jpg"/>
				</div>
			</div>
			<p class="e-resimalti"><span class="CharOverride-7">İstanbul Üniversitesi Öğretim Üyesi Eyice, sanat eserlerini incelemede</span></p>
			<p class="e-soru">Sabri Bey ile Türkiye’nin iktisadi durumu ya da dinî konularda sohbetleriniz olur muydu? </p>
			<p class="e-paragraf"><span class="CharOverride-9">Sabri Bey iktisat profesörü ve İstanbul Müftüsü’nün oğlu olmasının yanı sıra, bir Nakşi şeyhinin de torunuydu. Vaktiyle İstanbul Valiliği’nin hemen yukarısında Fatma Sultan Camii vardı. Damat İbrahim Paşa’nın eşi ve Sultan III. Ahmed’in kızı tarafından yaptırılmış bir camii. Bu caminin yanında bir Nakşi tekkesi varmış ve dedesi de o tekkenin şeyhiymiş.</span><span class="dipnotno CharOverride-11"><a href="#footnote-220-131" id="footnote-220-131-backlink">131</a></span><span class="CharOverride-9"> Zamanla o cami ve tekkenin yerine bugünkü İstanbul Defterdarlığı yaptırılmış. Sabri Bey bir gün bana dedi ki, “Çocukluğumda ben o camiye çok gittim. Dedemin yanına gidip çok oyun oynadım. Bana o caminin bir fotoğrafını bulabilir misin?” Ben de buldum. Gerek içerden gerekse dışarından çekilmiş fotoğraflar buldum, kopyasını aldım ve kendisine verdim. Vefatından sonra İktisat Fakültesi özel bir yazı çıkardı, ben de bu olayı anlatmıştım. Hatta o tekkenin kitabeleri de şair Nedim tarafından yazılmıştı. </span></p>
			<p class="e-soru">Defterdarlık yapılacak başka yer yok muymuş, neden bu camii ve tekke yıkılıp yerine yapılmış?</p>
			<p class="e-paragraf"><span class="CharOverride-9">Vallahi işte, bizde tahrip edilen eserin haddi hesabı yoktur. Neden tahrip edilmiştir? Camii yıkımına karşı çıkmak yobazlık değildir, bu memlekette tarih yok olmuştur. Tahrip ettiğimiz camiler, yıktığımız söktüğümüz mezarlıklar kendi millî tarihimizdir. </span></p>
			<p class="e-soru">Tarih bölümündeki hocalar arasında, Türk Tarihi’nin Ermenice, Fransızca ve İngilizce kaynak uzmanı olan sahaf Hrant Der Andreasyan da<span class="dipnotno _idGenCharOverride-1"><a href="#footnote-220-132" id="footnote-220-132-backlink">132</a></span> sıra dışı bir isim olarak dikkat çekiyor. Kendisiyle diyaloğunuz var mıydı?</p>
			<p class="e-paragraf"><span class="CharOverride-9">Üniversitede derslere girmezdi ama çok makale yazar ve tercüme yapardı. Üniversitede odasında Ermeni tarihine dair kitapları vardı. Galatarasay’dan beri hocam olan Cavit Baysun ile çok samimi olduğundan ben de zaman zaman görüşürdüm. Bir gün sahaflarda bir Ermenice kitap buldum, içindeki gravürler dikkatimi çekti. Ne olduğunu merak ettiğimden alıp ona götürdüm. “Ğugas İnciciyan’ın</span><span class="dipnotno CharOverride-11"><a href="#footnote-220-133" id="footnote-220-133-backlink">133</a></span><span class="CharOverride-9"> coğrafya kitabının İstanbul cildi” dedi. Söylediği kitabın Türkçe çevirisini de kendisi yapmıştı ve biliyordum, o kitapta gravür yoktu. Hatta Oxford Üniversitesi’nden Profesör Cyril Mango</span><span class="dipnotno CharOverride-11"><a href="#footnote-220-134" id="footnote-220-134-backlink">134</a></span><span class="CharOverride-9"> “Aslanhane” makalesinde o kitabı kullandı ama gravürü yoktu. Meğer çeviride kullandığı Fransız yayınında gravür yokmuş. Ben de bir makaleyle, sahaflarda bulduğum bu gravürleri yayınladım. </span></p>
			<p class="e-soru">İstanbul Üniversitesi’nden mezuniyet teziniz neydi?</p>
			<p class="e-paragraf"><span class="CharOverride-9">Danışmanlığını Prof. Dr. Ernst Diez’in yaptığı “İstanbul’un Minareleri” adlı lisans tezimle İstanbul Üniversitesi Edebiyat Fakültesi’nden mezun oldum. Bu tez için İstanbul’u sokak sokak dolaştım. Tabii dolaşırken aldığım notları yazmak da bir dertti. Daktilo şeridi yok. Türkiye’de üretilmiyor, ithal ediliyor. Yazacak karbon kâğıdı da yok. Türkiye o zamana kadar bunları Macaristan’dan ithal ediyormuş ve Macaristan işgal edilince bu malzemeleri bulmak sıkıntılı bir durum olmuş. Araştırma için kütüphanelere gidiyorduk ama oralarda da bir şey yoktu. Bin bir zorlukla hazırladım “İstanbul’un Minareleri” tezimi. Haziran 1947 senesinde bütün sınavlarımı tamamlamıştım, o sırada babam da subaylığın ardından öğretmenlikten emekli oldu. </span></p>
			<p class="e-soru">Nasıl asistan oldunuz?</p>
			<p class="e-paragraf"><span class="CharOverride-9">İki kez emekli olmuş babamdan harçlık istemek çok ağırıma gidiyordu. Okuldan mezun olduktan sonra aslında Arkeoloji Müzesi’nde işe başlamayı düşünüyordum. Ama İstanbul Arkeoloji Müzesi Müdürü Aziz Ogan</span><span class="dipnotno CharOverride-11"><a href="#footnote-220-135" id="footnote-220-135-backlink">135</a></span><span class="CharOverride-9"> bana bugünün deyimiyle, “CV’ni bırak bir bakalım” anlamına gelen şeyler söyledi. Ogan’a vermek üzere mezuniyet belgemi almak için İstanbul Üniversitesi Edebiyat Fakültesi öğrenci kalemine gittiğimde okulda Macit Gökberk</span><span class="dipnotno CharOverride-11"><a href="#footnote-220-136" id="footnote-220-136-backlink">136</a></span><span class="CharOverride-9"> ile karşılaştım. Mezuniyet sınavımda da yer alan Macit Hoca’ya Arkeoloji Müzesi’nde iş aradığımı söyleyince, “Olur mu efendim? Hayır efendim hayır! Sizin yeriniz müze değil, bu fakülte. Ben hocalarınızla konuşurum” dedi. Macit Hoca aslında felsefeciydi ve beni akademisyen olmaya biraz da o yönlendirdi. Yoksa o zamana kadar müzede çalışmayı düşünüyordum. Nitekim kısa süre sonra üniversitede resmen asistan olarak görevlendirildim. İ.Ü Edebiyat Fakültesi’ne başvurdum ve 1948’de Sanat Tarihi Kürsüsü’ne asistan olarak atandım. 90 lira maaşla başladım.</span></p>
			<p class="e-soru">Kimin asistanı oldunuz?</p>
			<p class="e-paragraf"><span class="CharOverride-9">Almanca, İngilizce, Fransızca biliyordum. Bu yüzden “Yabancı hocaların yanında tercümanlıkta yapar” diye onların yanına verildim. Önce Berlin Üniversitesi’nden gelen Bizans Sanat Tarihi profesörü Dr. Schweinfurth ve İslam Sanatı profesörü Alman K.Erdman</span><span class="dipnotno CharOverride-11"><a href="#footnote-220-137" id="footnote-220-137-backlink">137</a></span><span class="CharOverride-9"> ile Fransız profesör Gabriel’in</span><span class="dipnotno CharOverride-11"><a href="#footnote-220-138" id="footnote-220-138-backlink">138</a></span><span class="CharOverride-9"> yanındaydım. Dört sene onların ders notlarını Türkçeye çevirdim, seminer ve konferanslarında yardımcı oldum. O dönemde üniversite sertifika sistemi vardı ve Arkeoloji sertifikamı da Arif Hoca’mdan aldım. Arif Müfit Mansel Hocam her zaman bir ağabey gibi arkamda durmuştur. Arif Bey de Arkeoloji Müzesi Müdür muaviniydi. Aslında o bir gelenek. Bizde müzeciliği kuran Ethem Paşa oğlu Hamdi Bey’den</span><span class="dipnotno CharOverride-11"><a href="#footnote-220-139" id="footnote-220-139-backlink">139</a></span><span class="CharOverride-9"> beri müze yöneticileri aynı ailedendi. Kendi oğlunu müze yardımcılığına yetiştirmiş, kendinden sonra müdür olmasını düşünmüş. Ama kardeşi Halil Ethem Bey arkeoloji tahsili görmediği halde yeğenin ayağını kaydırmış Cumhuriyet devrinde, kendisini müdür yapmış. Sonra Halil Ethem Bey, Cumhuriyet’in ilk 10 senesinde tüm müzelerin müdürüymüş. Öbürü de küsmüş, muazzam bir kütüphanesi varmış, onu da almış ve Paris’e gitmiş. Orada da ilimle değil, oto garajcılığıyla uğraşmış. Garajda arabalarını kiraya verirmiş, II. Dünya Savaşı’nda iflas edince, kütüphanesini alıp İstanbul’a gelmiş ve Beşiktaş’ta ölmüş. Müzenin idaresi aynı ailede kalıyordu. Bizim Müfit Mansel’de yine aynı soydan Hamdi Bey ailesinden birinin kız kardeşiyle evlenmiş. Sonra Alman Arkeoloji Enstitüleri Müdü</span><span class="CharOverride-9">rü Theodar,</span><span class="dipnotno CharOverride-11"><a href="#footnote-220-140" id="footnote-220-140-backlink">140</a></span><span class="CharOverride-9"> Halil Bey’e bir yazı yazıyor: Uygun gençlerden dördünü gönderin de biz burada onları arkeolog olarak yetiştirelim. Böylelikle Türkiye’ye karşı borcumuzu ödeyelim… Bu mektubu gördüm ben, “Bize yardım ettiler” derken, arkeolojik kazılar yaptırılmasını kastediyor, buna karşılık vermek istiyor. Halil Bey de ailenin damatlarından ve Sorbonne mezunu olan Arif Bey ile birlikte üç kişiyi daha seçip Berlin’e gönderiyor. Arif Bey’i dönüşte Arkeoloji Müdür Muavini yapmışlar, zaten diğerleri de kaybolmuş, bir şey olamamış. İyi Almanca bildiği için Alman Arkeoloji profesörü Bossert’in yanına asistan vermişler üniversitede. Biraz sivrilince de zaten Arkeoloji Bölümü’nü ele geçirmiş. Bossert’e ayrı bir dal verilmiş, Ön Asya Arkeolojisi. Mansel, o zamana kadar dünyaca ünlü arkeoloji profesörü ve hiç evlenmemiş. Harikulade kütüphanesi vardı, ailecek varlıklıydı ve Osmanlı devrinden bir zatın torunuydu. Şişli’de mükellef bir evleri, boğazda yalıları vardı. Hatta arkeologlar arasında “Kral hazretleri” denirdi ona. Sultanî bir hayatı vardı.</span></p>
			<p class="e-soru">Arif Mansel’e “Kral hazretleri” denirken, onun koruması altındaki size ne derlerdi?</p>
			<p class="e-paragraf"><span class="CharOverride-9">Bana vallahi bir şey demezlerdi, ben bir şey değildim ki! Yalnız Ankara Dil Tarih Coğrafya Fakültesi’nden Demircioğlu</span><span class="dipnotno CharOverride-11"><a href="#footnote-220-141" id="footnote-220-141-backlink">141</a></span><span class="CharOverride-9"> vardı. Nedense ona “Satrap” derlerdi. Persler bir ara Anadolu’yu işgal ettiklerinde, İran’a geri dönerken kendilerine yakın mahallî prensleri idareye bırakmışlar. Bunlar bugünkü Yunanistan değil de İran adına bölgeyi idare ederlermiş ve “Satrap” diye hitap edilirmiş. Mesela Mozole,</span><span class="dipnotno CharOverride-11"><a href="#footnote-220-142" id="footnote-220-142-backlink">142</a></span><span class="CharOverride-9"> Bodrum’a hâkim olan muazzam, dünyanın harikalarından biri olan türbe binası aslında Yunanlı değil bir Satrap’a ait. Biz o zaman profesör, kürsü başkanı değil ufak tefek bir adamız. Onlarsa üniversitelerin kelli felli adamları, zaten cemiyetlerine de pek kimseyi sokmuyorlardı. Arif Hoca bana yakınlık gösterdiği için ayağım kaymadı, daima otoritesiyle herkesi önledi. </span></p>
			<p class="e-soru">Cemiyet demişken. Üniversiteden, arkeoloji dünyası ya da Bostancı’dan özel dostluklarınız, gruplarınız var mıydı? </p>
			<p class="e-paragraf"><span class="CharOverride-9">O dönemde, Tahsin Öz’ün, Sadi Irmak’ın</span><span class="dipnotno CharOverride-11"><a href="#footnote-220-143" id="footnote-220-143-backlink">143</a></span><span class="CharOverride-9"> ve Ekrem Hakkı Ayverdi’nin,</span><span class="dipnotno CharOverride-11"><a href="#footnote-220-144" id="footnote-220-144-backlink">144</a></span><span class="CharOverride-9"> üç ayrı cemiyet grubu vardı. Tahsin Öz, salı günleri yapardı. Tahsin Özler Harbiye’de yapıyorlardı onun da yeri çok tersti, çağırsalardı da gidemezdim. İbnülemin Mahmut Kemal</span><span class="dipnotno CharOverride-11"><a href="#footnote-220-145" id="footnote-220-145-backlink">145</a></span><span class="CharOverride-9"> </span><span class="italik">Türk Şairleri</span><span class="CharOverride-9"> adlı kitabın yazarı, bir Osmanlı paşasının torunuydu. Süleymaniye’de babadan kalma bir evde kalırdı. O da çağırdı toplantılarına ama onun toplantı günlerinde, üniversite profesörler toplantısı yapılıyordu. Fetih Derneği üyelerinden Ekrem Hakkı Ayverdi ve Eminönü Halkevi Başkanı Feridun Dirimtekin,</span><span class="dipnotno CharOverride-11"><a href="#footnote-220-146" id="footnote-220-146-backlink">146</a></span><span class="CharOverride-9"> başka özel isimleri de dâhil ederek bir cemiyet hayatı oluşturmuşlardı. Aslında 39 yılında kurmuşlar. Beni de davet ettiler, katıldım çünkü cumartesi günleri toplanıyorlardı ve bana uygundu. Mimar ya da emekli elçi gibi farklı meslek gruplarından olup Osmanlılığa bağlı insanlardı bu isimler. Arif Müfid Mansel, </span><span class="CharOverride-9">Ekrem Hakkı Ayverdi, Sabri Ülgener, Vlademir Mırmıroğlu, Arif Erzen, Bahadır Alkım, Aziz Ogan, Çevdet Çulpan, Selim Dıvana, Mustafa İnan, Kadri Cenani, Ragıp Devres, Seyfullah Esin gibi isimlerin yanı sıra İstanbul Üniversitesi üyesi ve Alman Arkeoloji Müze müdürleri Bittel,</span><span class="dipnotno CharOverride-11"><a href="#footnote-220-147" id="footnote-220-147-backlink">147</a></span><span class="CharOverride-9"> Naumann,</span><span class="dipnotno CharOverride-11"><a href="#footnote-220-148" id="footnote-220-148-backlink">148</a></span><span class="CharOverride-9"> Müller-Wiener</span><span class="dipnotno CharOverride-11"><a href="#footnote-220-149" id="footnote-220-149-backlink">149</a></span><span class="CharOverride-9"> de vardı. Süheyl Ünver</span><span class="dipnotno CharOverride-11"><a href="#footnote-220-150" id="footnote-220-150-backlink">150</a></span><span class="CharOverride-9"> ve Çelik Gülersoy</span><span class="dipnotno CharOverride-11"><a href="#footnote-220-151" id="footnote-220-151-backlink">151</a></span><span class="CharOverride-9"> çok istendiği halde girmediler, reddettiler. Genelde belli aralıklarla katılımcılardan birinin evinde toplanılır, birlikte yemek yenir ve bu sırada sohbet edilirdi. </span></p>
			<p class="e-soru">Pek çoğu 19. yüzyılda doğmuş bu isimlerin yanında siz genç kalmıyor muydunuz? Nasıl katıldınız gruba, neler konuşulurdu bu toplantılarda?</p>
			<p class="e-paragraf"><span class="CharOverride-9">Tabii ben çok gençtim ama beni de dâhil etmişlerdi. Pek çoğu üniversiteden hocamdı ya da sahaflarda yahut </span><span class="italik">İstanbul Ansiklopedisi </span><span class="CharOverride-9">çalışmaları sırasında tanıştığım isimlerdi. Bu toplantılarda hem ilmî konuşmalar hem günlük hayata ilişkin sohbetler yapılırdı. İlmî konuşmalarda projeksiyon bile kullanılırdı. Ben kimi zaman İstanbul’daki Elçi Hanı ya da Silifke’deki Kanlı Divan’ı anlatıyordum veya vefat eden Osman Nuri Ergin’e</span><span class="dipnotno CharOverride-11"><a href="#footnote-220-152" id="footnote-220-152-backlink">152</a></span><span class="CharOverride-9"> ilişkin konuşma yapıyordum. Mansel Side’yi, Sabri Ülgener hat sanatını, Ayverdi Osmanlı mimarisini, Wiener İstanbul’u böyle anlatırdı mesela. Sohbetler oldukça keyifliydi. Örneğin, emekli elçi Seyfullah Esin Japonya’dan </span><span class="CharOverride-9">Türkiye’ye dönüşte II. Dünya Savaşı yıllarında mecbur kaldığı için Sibirya üzerinden trenle zorlu bir yolculuk yapmış, onu anlatmıştı. </span></p>
			<p class="e-soru">Günlük siyasete ilişkin, örneğin Halk Partisi ya da Demokrat Parti’ye dair şeyler konuşulur muydu?</p>
			<p class="e-paragraf"><span class="CharOverride-9">Biraz dedikodu yapılırdı. </span></p>
			<p class="e-soru">Örneğin emekli Büyükelçi Seyfullah Esin’in devlet işlerine dair pek çok anısı olmalı karanlıkta kalmış. Neler anlatırdı?</p>
			<p class="e-paragraf"><span class="CharOverride-9">Seyfullah Esin büyükelçi olarak Lizbon ve Tokyo anılarını anlatırdı. Eşi Emel Esin</span><span class="dipnotno CharOverride-11"><a href="#footnote-220-153" id="footnote-220-153-backlink">153</a></span><span class="CharOverride-9">  Türk Tarih Kurumu’na üye olmak istiyordu. Evimize geldi. Yazdığı kitaplardan bir nüsha getirdi. </span><span class="CharOverride-9">Kâbe’ye gitti. Oranın pek kitabı yoktur, mukaddes yer olduğu için fotoğraf çektirmezler, bir şey yaptırmazlar. </span></p>
			<p class="e-soru">Akademi dünyasında “arkadaşım” dediğiniz kimler var?</p>
			<p class="e-paragraf"><span class="CharOverride-9">Üniversitede öğrenci olduğum sıralarda samimi, can ciğer dostum olmadı. Daha ilk asistan olduğum yıllarda gençken, klasik arkeolojide İrfan Kantarcı adında bir arkadaşım vardı. Göçmenler senelere göre ayrılır Bulgaristan’dan gelenler için. Onlar da 35 göçmeniymiş, babası da öğretmenmiş orada. Biraz da parası varmış öğretmen babanın, Laleli’de Fen Fakültesi’nin karşısındaki Reşit Paşa Caddesi’nde ufak bir apartman almış. Bunlar üç kardeş orada oturmuşlar, anneleri ölmüş herhalde. Çok enteresan, akıllı zeki çocuktu. Klasik filoloji yani eski Yunan ve Latin dilleri bölümünde okuyordu. Orada asistan olmuştu. Fakat o bölümün hocası yoktu. Mevcut hocaların hepsi gitti ve yeni bir hoca tayin edilemedi. Acayip bir durum oldu. Onunla çok iyi arkadaştık. Fakat bir ağabeyi vardı, o tıpta okuyup doktor olmuştu. İzmir’e gitti, orada çalışıyordu. Üçüncü de sarışın bir kızdı. Kızda kemik hastalığı varmış, Bulgar kırması, akça pakça bir kızdı. Boyunda kalıplarla yaşıyordu. Evlerine hiç gitmedim ama o bizim eve çok geldi. Beraber gezer dolaşırdık. O da klasik filoloji üzerine doktora yapıyordu ama kolay değil tabii. Avrupa’daki üniversitelerde o konuda binlerce tez yapılmış bugüne kadar ve o da dört yılda tamamlamak zorunda tezini. Yoksa ne değerde olursa olsun üniversiteden kapı dışarı ediyorlar adamı, dört yılda bitiremezsen tezi. Ona “Kardeşim İrfan! Otur Anadolu’da eski çağa dayanan yer adlarını konu seç. Bak mesela Amasra nedir? Eski devirlerden, İran’dan kalma bir isim. Büyük İskender </span><span class="CharOverride-9">İran’ı işgal ediyor ya. Yunanlılar ile İranlıları kaynaştırmak için yanındaki kumandanlarla oradaki prensesleri evlendiriyor. Son İran hükümdarı Darius’un kız kadeşi Amastris ile Heracleia Kralı Dionysos’u evlendiriyor. İskender’in imparatorluğu onun ölümünden sonra dağılmaya başlayınca, kral Amastris’i boşayarak Karadeniz Bölgesinin yukarılarındaki bir hükümdarın kızını alıyor. O da dul kalınca Karadeniz Ereğlisi’ndeki küçük beyliklerden birinin hükümdarıyla evleniyor. Orada dört ufak siteyi birleştirerek kendi adını veriyor ve bugünkü Amasra ortaya çıkıyor. Amastris’in ismi zamanla Amasra oluyor. İnebolu ya da Trabzon’un adı da öyle, eski Yunanca.” Bizim İçişleri Bakanlığı pek çok yerin ismini değiştirdi. Hatta kitabı da var, değiştirilmiş şehirlerin dağların tepelerin isimleri var. Önsözünde “Biz </span><span class="CharOverride-9">Ankara Üniversitesi’ndeki profesörler danışma kurulu kurarak, bu isimleri değiştirdik” diyor. Demek ki o herifler cahilmiş. Amasra’ya yakın bir kıyı vardır. Deniz yoluyla gidilen bir kıyı ve arkasında dağ olan bir yerdir. Buranın bir adı vardır, Felengit. Baktım o kıyının adını da değiştirmişler, acayip bir isim yapmışlar. Oysaki Felengit, felenekten geliyor. Felenek nedir? Felek, kayıkları kıyaya çekerken altına odun koyarlar ya, orada da çok sayıda yelkenli çekildiği için bu isim konulmuş. Mudanya yolunda, zeytinleriyle meşhur bir yer vardır, adını Zeytinbağ yapmışlar. Acayip acayip isimler, gülbahçe, sarıgül, morgül, bir alay uydurma isim... İrfan’a dedim ki “Kardeşim al bunu, güzel bir tez olur bu sana. Antik isimlerden, bugün deforme olmuş şekliyle Türkçe ismi ne olmuş? Buna dair bir tez yap, bu işi kurtar” dedim. “Hayıııır, ben büyük şeyler yapması gereken bir insanım...” “Kardeşim büyük işlerin içinden çıkamazsın, bak senin klasik diller bölümüne vekaleten felsefeci olan bir Alman hoca bakıyor...” İnandıramadım, yapmadı. Eski Yunanlardan Aristofanes’in</span><span class="dipnotno CharOverride-11"><a href="#footnote-220-154" id="footnote-220-154-backlink">154</a></span><span class="CharOverride-9"> kitaplarındaki komedi mefhumunu inceleyecekmiş! Nerede? Dört senede tezi bitiremeyince atıldı. Değerli bir çocuktu. Biraz da içkiye de teşneydi. Sonra “İzmir’e gideceğim” dedi, ağabeyinin yanında ilaç depolarında çalışmaya başladı. 58 yılında ben doçentken, yanımızda profesörlerle beraber İzmir’e gittiğimizde onu arayıp buldum. Hocalar da kendisini tanıdığı için bizim gruba katıldı. Çok iyi İngilizcesi, Fransızcası vardı, Latince ve Grekçe de biliyordu, çok zekiydi ama akademisyen olamadı. O zaman koptuk ve 50 yıldır da hiç haber alamadım.</span></p>
			<p class="e-paragraf"><span class="CharOverride-9">Benden yaş olarak büyük Münir Aktepe vardı, Osmanlı tarihi profesörü. Onunla üniversite içinde iyi dosttuk, odalarımız yakındı ve birbirimize gidip gelirdik. Osmanlıca bir sorunum olduğunda ona danışırdım. Hatta beni düğününe davet ettiydi ama o da çoktan öldü. </span></p>
			<p class="e-paragraf"><span class="CharOverride-9">Arkeoloji bölümünden kazılardaki çadır hayatımız nedeniyle samimi olduğumuz arkadaşlar, hocalar vardı. Örneğin yaklaşık beş sene Side kazılarında bulunduk. O kazılarda bazıları çadırda rahat edemedi çünkü yazın çok kuraktı aylarca yağmur yağmazdı. Bir yağdı mı da bardaktan boşalır gibi dökülürdü. Sonra bazı arkadaşlar baktılar barınamıyorlar, köyden ev tutup orada yatıp kalkmaya başladılar. Ben yıllarca o çadırlarda kaldım. </span></p>
			<p class="e-soru">Aylarca çadırda kalıyorsunuz. Onlarca kişinin bulunduğu bu gruplarda, kazı dışındaki zaman nasıl geçiyordu?</p>
			<p class="e-paragraf"><span class="CharOverride-9">Orada biliyorsunuz, bir defa deniz kıyısında arsada bir tane sundurmamız, gölgeliğimiz vardı. Altında kahvaltımızı yapıp kazı yerlerine giderdik. Ameleler kazar, heykel çıkarsa onlar yıkanır, müze deposuna taşınırdı. Orada yine toplanılır, bir buçuk saat kadar mola verilirdi, çok sıcak oluyordu ve denize girilirdi serinlemek için. Öğle yemeği sonrasında bir buçukta gene herkes kazı yerlerine giderdi. Akşam beşe kadar beş buçuğa kadar çalışılırdı. Sonra çardağın altında biraz oturulurdu. Zaten gece ne elektrik ne radyo hiçbir şey yok. Ohoo, şimdi beş yıldızlı otellerle dolu Side. O zaman su bile yoktu. Kuyu suyu içerdik ve o yüzden hepimiz dizanteri olduk. Arif Bey’in bir kere şöyle söylendiğini hatırlıyorum, “Yahu ben boyuna kahve parası veriyorum.” Neymiş efendim mimar Lemi Merey</span><span class="dipnotno CharOverride-11"><a href="#footnote-220-155" id="footnote-220-155-backlink">155</a></span><span class="CharOverride-9"> kahve istiyormuş, onun için ona devamlı kahve pişiriliyormuş. Alındı mı birkaç kilo kahve alınıyor. Kendi içmiyor, talebeler de içmiyordu, “Evine götürüyor herhalde” diye rivayet vardı. </span></p>
			<p class="e-soru">Bizans Sanat Tarihi Bölümü’nün yanı sıra Edebiyat Fakültesi arşivine de çok sayıda eser kazandırdığınızı biliyoruz. Nasıl bir çalışma yürüttünüz?</p>
			<p class="e-paragraf"><span class="CharOverride-9">Örneğin Reşit Saffet Atabinen’in,</span><span class="dipnotno CharOverride-11"><a href="#footnote-220-156" id="footnote-220-156-backlink">156</a></span><span class="CharOverride-9"> sekiz önemli albümünü üniversite arşivine kazandırdım. Reşit Saffet, büyük bir Osmanlı ailesinden geliyormuş, kendisi öyle iddia ederdi. Bir de Serasker Rıza Paşa’nın kızıyla evlenmiş, paşanın Yıldız Yokuşu’ndan yukarı çıkarken muhteşem bahçeli köşkünde otururdu. Hatta köşkün mobilyalarının Alman imparatoru tarafından kendisine düğün hediyesi olarak verildiğini iddia ederdi. Sultanî bir yaşamı vardı. Çok güzel Fransızca konuşurdu. Dil bildiğinden ve bulunduğu konumuyla </span><span class="CharOverride-9">Avrupa’daki büyük devlet adamlarını ziyaret ederdi. En büyük merakı da onlardan imzalı fotoğraflarını almaktı. Vefatından sonra onun yerine geçen Çelik Gülersoy ile evine gittik: Fotoğraflar yerlere saçılmış, her yer perişan edilmişti. Yerden iki tane fotoğrafı kaldırıp baktım, biri Hitler’in baş danışmanı ve propaganda nazırının fotoğrafı. Diğerinde baktım gudubet bir kocakarı resmi var, imzaya bakınca kim olduğunu anladım. Çelik’e, “Bu kim biliyor musun?” diye sordum: Bolşevik idaresinin Avrupa’ya elçi olarak gönderdiği meşhur kadın… Aslında Çarlık dönemi soylu ailelerinden birinin kızıymış. Bolşevizmin yayıldığı Odesa Limanı’nda bir askerle flört ettikten sonra o da komünist olmuş. Biliyorsunuz Bolşevizm Rus bahriyesinden, Odesa’daki Poteska Zırhlısı’ndan çıkmış yayılmıştır. Bolşevik rejimi de örf adap biliyor diye bunu Avrupa başkentlerine büyükelçi tayin etmiş. Uzun zaman Avrupa’da tanınan bilinen bir kadındı. O kadının fotoğrafı vardı imzalı. Daha bir sürü kişinin fotoğrafı yerlerdeydi. Darmadağın olmuştu ev, satmışlar, hediye etmişler pek çok şeyi. Albümler vardı. Sekiz tane, üzerleri yaldızlı. Mükellef albüm, fotoğraf. Abdülhamid devrinde çekilmiş fotoğraflar. Bunları Serasker Rıza’ya hediye etmişler. Bazıları Rumeli demiryolu yapımından tren hattı boyunca fotoğraflar, bazıları Abdülhamid dönemi istasyon, okul, hastane yapımından belge değerinde fotoğraflar. “Bunları ne yapacaksınız?’ diye sordum. “Efendim bunları Ankara’ya vereceğiz.” Dedim ki, “Yazık. İstanbul’a ait eserleri, İstanbul’da bir yere, bizim İstanbul Üniversitesi’ne verin.” Alıp arabamın bagajına koydum, ertesi gün Edebiyat Fakültesi’nin kütüphanesine verdim. “Derhal mühürleyin, İstanbul Üniversitesi’nin malıdır” deyin. Bir de yazı yazın ailesine: “Okulumuza bağışlamak lütfunda bulunduğunuz şu şu albümler, kütüphanemizde şu envanter numarasıyla arşivlenmiştir. İlginizden dolayı teşekkür ederiz.” Dekana da imzalatıp, aileye gönderdim. </span></p>
			<p class="e-soru">Doktora ve doçentlik teziniz ne üzerineydi?</p>
			<p class="e-paragraf"><span class="CharOverride-9">Alman Bosch ile Side kazılarında beraber olmuştuk. Oradaki Bizans yapılarını bana bırakmıştı. 1952’de kilise kalıntılarına ilişkin çalışmam doktora tezim oldu. Ekim 1955’te “Son Devir Bizans Mimarisi” adlı tezimle doçent oldum. Ama beni bölümden kaydırmak için neler yapmadılar ki? Bizim Sanat Tarihi Bölümü’nde bir tek asistanlık kadrosu vardı, ona da ben tayin edilmiştim. Beni göndermek için kıyametler koparıldı. Baktılar olmuyor, askere gitmemi beklediler, kadro boşalınca hemen yerime birini koyacaklardı ama yine olmadı. Askerliği İstanbul’da yaptım ve tezimi tamamladım. Doçentlik tezinin bir son teslim tarihi vardı, 31 Mart. Ben de tam 31 Mart’ta tezimi teslim ettim ve jüriye girdim. Didindik tırmaladık, bir taraftan da bu tip şeylerle uğraştık. </span></p>
			<div class="_idGenObjectLayout-2">
				<div class="koseliresim _idGenPageitem-40 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-8.jpg"/>
				</div>
			</div>
			<p class="e-resimalti"><span class="CharOverride-7">IX. Bizans Kongresi, Selanik 1953 (Ortada, gözlüklü)</span></p>
			<p class="e-soru">Ne tür kıyamet koparıldı?</p>
			<p class="e-paragraf"><span class="CharOverride-9">Başka birini asistan yapmak üzere kıyametler kopardılar. Benim askere gitmemi bekliyorlar, kadro boş olunca hemen birisini koyacaklar oraya. Ama koyamadılar. Doçent oluyorum. Sonra sırayla dil imtihanı, bilgi imtihanları vardı onlara girdim. O sırada beş jüri üyesi tarafından tez kontrol edilecek ve rapor yazılacak. Bizim Sanat Tarihi ve Arkeoloji Bölümü’nde bir nüshası resimli olur, geri kalanı renksiz olarak verilebilir. Çünkü çok masraflıdır ve isteyen jüri üyeleri arasında resimli nüsha dolaşabilir. Üniversitede bir kokteylde karşılaştığım İpşiroğlu, “Bana bak, bana resimli nüsha gelmezse tezini onaylamam. Beş nüsha da resimli olsun. Eğer resimli vermediysen, tezini geri al ve resimli yapıp getir. Ancak öyle” dedi. Yanımda eşim Kamuran Hanım da var hatta. “Beyefendi, o dediğiniz şey kanuna aykırıdır. Ben o tezi geri aldığım anda doçentlik işlemim biter. Hiçbir şekilde mühürlü paket geri alınamaz” dedim. “O senin bileceğin iş” deyince “Siz de bildiğiniz gibi yaparsınız, benden bu kadar” deyip sırtımı dönüp gittim. Tez bu şekilde jüriye gitti, orada uğraşmış ama bir şey tutturamamış.</span></p>
			<p class="e-soru">Tezinizi değerlendirmeye alan jüride kimler vardı?</p>
			<p class="e-paragraf"><span class="CharOverride-9">Biri Mazhar Şevket İpşiroğlu idi. Sonra Ankara ve İstanbul üniversitelerinden ikişer kişi daha olmak üzere beş jüri üyesi vardı. O, “Ankaralılar nasıl olsa İstanbul’dakileri tanımaz kararı bize bırakır, biz de gereğini yaparız” diye düşünüyordu herhalde ama Ankaralı profesörler beni tutmuş. Sonradan toplantı notlarından öğrendim bunu. Ankara’dan Prof. Dr. Ekrem Akurgal, Sanat Tarihi Bölümü için verilen bir doçentlik kadrosu için önüne konan iki adaydan biri sanat tarihçisi diğeri dışarıdan mimar olduğunu görünce, “Bizim, kendi bölümümüzden yetişmiş elemanları bu bölümde tutmamız gerekir. Semavi bizim öğrencimiz, buraya layıktır” diyerek kadronun bana verilmesi gerektiğini söylemiş. O böyle deyince kimsenin itiraz edecek bir şeyi kalmamış tabii. Jüri üyelerinden bir diğeri Tanpınar.</span><span class="dipnotno CharOverride-11"><a href="#footnote-220-157" id="footnote-220-157-backlink">157</a></span><span class="CharOverride-9"> Düşünün, Bizans Sanat Tarihi üzerine doçentlik tezini değerlendirecek jüriye edebiyatçı Tanpınar atanmış. Tuzak olsun diye… Fakat jüri öncesinde Tanpınar benim İstanbul üzerine Fransızca yazdığım kitabımı duymuş ve benden bir nüshasını istemişti. Ben de baş tarafına, “Bir şehrin yazarından beş şehrin yazarına” hitabıyla kitabı ona takdim ettim. </span><span class="italik">Beş Şehir</span><span class="CharOverride-9"> kitabı, onun edebî bir dille yazdığı güzel bir kitaptır. Tezim kabul edildi, jüriye çağrıldım. Doçentlik jürisinde değerlendirme bir buçuk saat sürüyor, bunun bir saati ana konu, yarım saati yardımcı konu üzerine. Ama jüride Tanpınar dinliyor, hiçbir şey sormuyordu bana. İpşiroğlu, “Buyurun, siz de sorun” diyerek takdim etti. Tanpınar bana dönüp, “Yok, ben sana sual sormam” dedi. Tabii İpşiroğlu bunu beklemiyordu. Sonra konuşmalar sırasında karşılıklı espriler oldu, ben de bir şeyler söyledim. Tanpınar işaret parmağıyla beni göstererek, “İşte bu bir İstanbul çocuğu” dedi. Şimdi ne olduğunu hatırlamıyorum esprinin, düşünün bir buçuk saat ter dökmüşsünüz, renginiz değişmiş, istikbaliniz söz konusu… Jürinin diğer iki üyesi de Arif Hoca ile bir Alman kadın profesördü: Katerine Otto Dorn.</span><span class="dipnotno CharOverride-11"><a href="#footnote-220-158" id="footnote-220-158-backlink">158</a></span><span class="CharOverride-9"> Jüri önünde sunumumu yaptım ve diğerlerinden soru aldıktan sonra ona dönüp, “Lütfen siz de bir soru yöneltin” diye ricada bulunmama rağmen sormadı, gerek duymadı. </span></p>
			<p class="e-soru">Profesörlük unvanınız hangi çalışmayla geldi?</p>
			<p class="e-paragraf"><span class="CharOverride-9">Ben 1964 yılında Zaviyeler</span><span class="dipnotno CharOverride-11"><a href="#footnote-220-159" id="footnote-220-159-backlink">159</a></span><span class="CharOverride-9"> çalışmamla ile profesör unvanı aldım. Esasında şöyle bir şey oldu: Side kazıları sırasında, ağaçlıkların arasında kalmış bir kubbe gördüm. Enteresan geldi, Arif Hoca’ya söylediğimde, “Tamam sen onu araştır” dedi. Kanter içinde o kubbeyi ortaya çıkarmak için üzerindeki kumlardan kazıyarak arındırdım. Sonra bir baktık ki orijinal bir lahit. Bölgenin ileri gelen ailelerinden birine ait. Sonra bir tane daha bulduk. İçindeki lahitleri hiç zarar görmeden çıkarıp taşıdık kamyona, Arkeoloji Müzesi’nde şimdi. Hoca bunu benim tez yapabileceğimi söyledi ama baktım biraz buruk. O kubbeden öyle şeyler çıkacağını bilmiyordu tabii. “Hocam bunu siz yazın” dedim. “Ya olur mu?” diyecek oldu, “Ben tezim için başka şeyler ayarlarım hocam” dedim nitekim “Zaviyeler”i yaptım. Sonra o iki esere ilişkin yayınladığı kitap, dünya çapında ses getirdi. Ben Bizans sanat tarihçisi bir Türk akademisyen olarak Osmanlı’yı da ihmal etmedim. </span><span class="CharOverride-9">Bizans’a ilişkin her çalışmama eşit derecede Osmanlı sanatını da çalıştım, araştırdım. Bizans eserlerinin olmadığı  İslam ülkelerine dahi sadece Türk-İslam eserlerini incelemek için gittim. Yunanistan’dan Polonya’ya kadar Balkan ülkelerinde hem Bizans hem Türk İslam sanatını incelemek üzere araştırmalar yaptım. Nitekim “Osmanlı Zaviyeleri” çalışmam da profesörlük terfisi için takdim tezim olması tesadüf değildi. Ha bu arada, benim bir profesör oluşum vardır ama bir de profesörlük kadrom vardır. </span></p>
			<p class="e-soru">Böyle bir şey olabilir mi, teknik olarak mümkün mü?</p>
			<p class="e-paragraf"><span class="CharOverride-9">Olmayacak bir şey ama oldu. Tam dokuz sene bekledim. 1963 yılında profesörlük kadrosu üniversite senatosunda işlemler başladı ama tasdik çıkmasını bekliyorum. Temmuz ayının ilk haftası senato son bir toplantı yapar ve kararlar alır. Bu toplantı da Orman Fakültesi’nde yapılır ve sonra da orada Kuş Kızartması denilen bir yemek verilir. Benimkinde öyle olmadı. Benim profesörlük kadro evraklarım senatoya gitti. Hatta o gün ben kazı için Anadolu’ya gidiyorum öğrencilerle birlikte. Karadeniz Postası Vapuru’na binmeden önce iskeledeki umumi telefondan Sabri Ülgener’i aradım, durumu son bir kez sorayım, “Profesörlük kadrom tasdikten geçti mi?” diye. “Kardeşim senin evrak masanın üzerinde duruyor ama ‘Tatile gidiyoruz’ diye herkes işin alayında. Bu vaziyette tasdikten çıkmayacak, Eylül’e, öğretim yılı başına kalıyor” dedi. Sonra yine bir oyuna geldim. En kıdemli ve en çok yayını olan ben olduğum halde, Vahit Turan, “Semavi iki kişilik kadro var ama sıralamada yedi kişi var. En kıdemli ve yayını olan sensin. Sonra Minür Aktepe de var. Şimdi ikinizi ilk ikiye yazarsak, diğer adaylara bakılmaz bile. Seni aşağı sıraya yazalım, nasıl olsa sen profesörsün” dedi. Ben de “İyi pekala” dedim. Meğer o sırada çıkan iki kişilik kadro için ilk iki adaya bakılıp onaylanmış, sonrakilere bakılmamış bile. Oyuna geldim. Bir müddet sonra ben de senatör oldum. Yine bir profesörlük kadrosu verilecek. “Vallahi ben dokuz yıldır bekliyorum, bir dokuz yıl daha bekleyemem” dedim. “O nasıl olur? Kadrosuz profesör olmaz, sizin unvanınızı geri alalım” dediler... </span></p>
			<p class="e-soru">Diyen kim?</p>
			<p class="e-paragraf"><span class="CharOverride-9">İpşiroğlu yine, “Vallahi siz bilirsiniz, alın” dedim. Ama alamadılar. Profesör oldum, tam dokuz sene sonra bana kadro bulunabildi. Dokuz sene sonra yapılan işlemler bu defa da sil baştan yapıldı. Bu da, “Kadrolu profesör olmamın” işlemleriymiş.</span></p>
			<p class="e-soru">1963’te Bizans Sanat Tarihi Kürsüsü nasıl kuruldu? Bizans sanatı kürsüsünün kurucusu oldunuz. Asistanlıktan profesörlüğe kadar her aşamanız bu kadar mücadeleyle geçtiğine göre, kürsü kurulurken neler yaşandığını tahmin edemiyorum!</p>
			<p class="e-soru">Şöyle bir durum oldu: Sanat tarihinde çeşitli dersler vardı. Sertifika derlerdi. 60’ta üniversitede bir dalgalanma oldu. Oktay Aslanapa o keşmekeşte bir dilekçe verdi, Türk Sanatı’nı Sanat Tarihi içinde ayrı bir kürsü olarak ayırdı. “O zaman Bizans sanatı da ayrı bir kürsü olsun” dedim. Yaşlı, tecrübeli hocalar dediler ki, “Üniversitede bir kürsü kurulması için yetişkin eleman olması lazım. Sen profesör adayı olduğun andan itibaren, bu kürsü de kurulabilir.” Bu sözler bana cesaret verdi. Cesaret verenlerin başında yine Arif Müfit Mansel vardı. “Semavi’nin yayınları, yetişmiş elemanları var” diyerek benim ismimi ve kürsü projesini gündeme getirdiler ve kürsü kuruldu. </p>
			<div class="_idGenObjectLayout-2">
				<div class="koseliresim _idGenPageitem-41 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-9.jpg"/>
				</div>
			</div>
			<p class="e-resimalti"><span class="CharOverride-7">XI. Bizans Kongresi Münih, 1958 (Semavi Eyice, soldaki heykelin yanında)</span></p>
			<div class="_idGenObjectLayout-2">
				<div class="koseliresim _idGenPageitem-42 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum8-10.jpg"/>
				</div>
			</div>
			<p class="e-resimalti"><span class="CharOverride-7">Strazburg, 1959 (Semavi ve Kamuran Eyice sol başta, ikinci sırada)</span></p>
			<p class="e-perde" id="_idParaDest-9">Dokuzuncu Bölüm İstanbul Üniversitesi’nde Darbe Yılları</p>
			<p class="e-1-baslik">EMNİYETİN İHBAR HATTINDAKİ POLİS, EYLEMCİ ÖĞRENCİLERLE İŞBİRLİKÇİ ÇIKTI</p>
			<p class="e-soru">İstanbul Üniversitesi, Türkiye’nin sosyal, ekonomik ve siyasal hayatında her zaman çok önemli bir yer tutmuştur. Siz de 40’lı yıllardan itibaren bu üniversitede yaklaşık yarım asır görev yaptınız. 27 Mayıs, 12 Mart, 12 Eylül süreçlerine tanıklık ettiniz. Neler yaşandı?</p>
			<p class="e-paragraf"><span class="CharOverride-9">Ben bu olaylara hiçbir zaman karışmadım. Üniversitenin de bu işin merkezi olmasını isteyen taraftarlardan değildim.</span></p>
			<p class="e-soru">Ama oldu.</p>
			<p class="e-paragraf"><span class="CharOverride-9">Oldu. </span></p>
			<p class="e-soru">Siz de tanıklık ettiniz. </p>
			<p class="e-paragraf"><span class="CharOverride-9">Mecburen.</span></p>
			<p class="e-soru">Bu süreçlere öğrenciler ve öğretim üyeleri nasıl dâhil oldu?</p>
			<p class="e-paragraf"><span class="CharOverride-9">Vallahi aslında öğrencilerde bir şey yoktu. Öğrencileri çekmeye çalışan kuvvetler vardı. İçlerinde öğretim üyeleri de vardı. </span></p>
			<p class="e-soru">Tunaya’nın<span class="dipnotno _idGenCharOverride-1"><a href="#footnote-220-160" id="footnote-220-160-backlink">160</a></span> öğrencilere, “Hadi meydanlara çıkın” diyerek 27 Mayıs<span class="dipnotno _idGenCharOverride-1"><a href="#footnote-220-161" id="footnote-220-161-backlink">161</a></span> öncesinde üniversite hareketini başlatan öğretim üyelerinden biri olduğu iddia ediliyor. Size de birileri, “Hadi gel harekete katıl” dedi mi?</p>
			<p class="e-paragraf"><span class="CharOverride-9">Hayır, ben hiçbir suretle bir davet almadım. Kendisiyle görüşürdüm ama gayet resmiydik. Tarık Tunaya öyle şeylere çok meraklıydı ama onun hakkından da Bedi Faik</span><span class="dipnotno CharOverride-11"><a href="#footnote-220-162" id="footnote-220-162-backlink">162</a></span><span class="CharOverride-9"> gelirdi. Hakkında çirkin rivayetler çıkarırdı. Ama 28 Nisan’da</span><span class="dipnotno CharOverride-11"><a href="#footnote-220-163" id="footnote-220-163-backlink">163</a></span><span class="CharOverride-9"> öğrenci hareketlerinin başladığı gece, öğrencilere çıkıp da, “Hadi aslanlar, yapın edin, bu bir halk ihtilalidir” diye gayret verenler Mina Urgan</span><span class="dipnotno CharOverride-11"><a href="#footnote-220-164" id="footnote-220-164-backlink">164</a></span><span class="CharOverride-9"> ve Halet Çambel’di. Hatta erkek elbisesiyle gece üniversite bahçesinde öğrencilerini kışkırtan iki kişi de onlardı. Öğrenci eylemlerinin ardından üniversite işgali geldi. Zaten artık ders yapılamaz olmuştu, mütemadiyen tatil ediliyordu üniversite. </span></p>
			<p class="e-soru">Çambel ve Urgan neden böyle bir girişim içine girsin?</p>
			<p class="e-paragraf"><span class="CharOverride-9">Solcuydular, arkalarında da sol ihtilal projesi vardı. Moskova’daki Ekim İhtilali’nin paralelini yapacaklarını söylüyorlardı. Hâlâ bir memleketin en iyi kalkınma modelinin komünizm olduğunu iddia edenler var. İşte örneği: Kendisini büyük İslam lideri gören Ahmedinejad,</span><span class="dipnotno CharOverride-11"><a href="#footnote-220-165" id="footnote-220-165-backlink">165</a></span><span class="CharOverride-9"> gitti sosyalist Hugo Chavez’in</span><span class="dipnotno CharOverride-11"><a href="#footnote-220-166" id="footnote-220-166-backlink">166</a></span><span class="CharOverride-9"> tabutunu öptü, sol yumruğunu da havaya kaldırıp selam verdi. Bu adamın ya Müslümanlığı ya solculuğu sahte, hangisi bilmiyorum. Öyle solcular gördük ki... Bizim 68 dönemi öğrenci ayaklanmasının esası önce </span><span class="CharOverride-9">Fransa ve Almanya’da başladı, sonra bize kaydı. Rivayet odur ki Fransa’dan gelen ajanlar, bizim öğrencileri eğitmiş. </span></p>
			<p class="e-soru">Siz bunun emarelerini gördünüz mü okulda?</p>
			<p class="e-paragraf"><span class="CharOverride-9">Bilmiyorum ama Avrupa’dakilerin benzeri yaşandı bizde de. </span></p>
			<p class="e-soru">27 Mayıs öncesinde, üniversitede öğretim üyeleri arasında nasıl bir hava vardı. Kendi aranızda neler konuşurdunuz? Sonuçta gözle görülür bir yüksek gerilim var, “Memleket nereye gidiyor böyle? Bu gençliğin ya da devletin hali nedir, ne yapacağız?” diyor muydunuz? </p>
			<p class="e-paragraf"><span class="CharOverride-9">“Gençler çok iyi yapıyor” diyen de “Bunun sonu nereye varacak?” diyen öğretim üyesi de vardı. Yaşlı başlı bir hoca bakıyordun, solcu öğrencilerin tarafını tutuyor. O kadar sevdiğim Arif Hoca (Mansel) profesörler kurulunda solcu öğrencilerin lehine bir konuşma yaptı. Sonra Boğaz’daki evine davet etti bizleri. Herkes gittikten sonra, beni kapıya kadar geçirdi. “Toplantıda boğula boğula konuşarak solcu öğrencilerin müdafaasını yapmak size mi düşerdi?” dedim. </span></p>
			<p class="e-soru">Cevabı ne oldu?</p>
			<p class="e-paragraf"><span class="CharOverride-9">Cevap vermedi. “Öyle mi yaptım?” dedi. Güldü, severdi beni. Gerçek eylemcilerin kendileri çıkarsa olmuyor, yaşlı tecrübeli hocayı öne sürüyorlardı. Felsefe bölümüne güzel, sarışın bir asistan hanım aldılar. Tandoğan’da Cumhuriyet mitinginde konuşan iki kadın akademisyenden biriydi. </span></p>
			<p class="e-soru">Necla Arat?<span class="dipnotno _idGenCharOverride-1"><a href="#footnote-220-167" id="footnote-220-167-backlink">167</a></span></p>
			<p class="e-paragraf"><span class="CharOverride-9">Kadın hakları üzerine araştırma yapıyor ve kitaplar yazıyordu. İçini okumadım ama son sayfasındaki yazıya baktım, “Bütün dünyada, kadınlara en fazla hak vermiş, en doğru rejim Sovyet rejimidir” diyor. Kitap özetle böyle bitiyor. Sonra, doçent ya da profesör olacak, jüri bu yazıları görmüş ve “buna verilmez” diyorlardı. Bir gün koridorda karşılaştık, “Merhaba” dedi, yanında kocası da vardı. Kocası da 12 Mart sürecinde,</span><span class="dipnotno CharOverride-11"><a href="#footnote-220-168" id="footnote-220-168-backlink">168</a></span><span class="CharOverride-9"> beş general ve albay ile birlikte ani olarak emekliliğe sevk edilen subaylardan biriydi.</span><span class="dipnotno CharOverride-11"><a href="#footnote-220-169" id="footnote-220-169-backlink">169</a></span><span class="CharOverride-9"> Beni en çok şaşırtan kelli felli, makamı mevkii, kitapları olan yaşlı hocaların solcuların sözcüsü olmasıydı. Bu nasıl oluyordu, hiç anlamıyordum. </span></p>
			<p class="e-soru">Dekanlık veya rektörlüğün, öğrenci hareketlerine katılan öğretim üyelerine yaklaşımı nasıldı?</p>
			<p class="e-paragraf"><span class="CharOverride-9">Karışmazlardı. İstanbul Üniversitesi farklı rektör görmüyor zaten. Ben 1972’de üniversitede senatör oldum, o zamandan bu yana hep tıp fakültesinden doktorlar rektör oluyor. Çapa ve Cerrahpaşa tıp fakülteleri, senatör olarak ağırlıkta olduğu için. Eskiden bu iş fakülteler arasından sırayla oluyordu. Hukuktan, edebiyat ya da orman fakültelerinden de bir hoca rektör olabiliyordu. </span></p>
			<p class="e-soru">27 Mayıs ve 68 kuşağı sürecinde, üniversite solcuların etkisinde miydi?</p>
			<p class="e-paragraf"><span class="CharOverride-9">Bazı fakülteler solcuların elindeydi ama bazılarında da azınlıktaydılar. Mesela bizim Edebiyat Fakültesi’nde daha çok muhafazakârlar hâkimdi. </span></p>
			<p class="e-soru">Sizin fakültenin muhafazakâr öğretim üyeleri arasında kimler vardı?</p>
			<p class="e-paragraf"><span class="CharOverride-9">Abdülkadir Karahan</span><span class="dipnotno CharOverride-11"><a href="#footnote-220-170" id="footnote-220-170-backlink">170</a></span><span class="CharOverride-9"> ve Sadettin Buluç</span><span class="dipnotno CharOverride-11"><a href="#footnote-220-171" id="footnote-220-171-backlink">171</a></span><span class="CharOverride-9"> vardı, Afif Erzen</span><span class="dipnotno CharOverride-11"><a href="#footnote-220-172" id="footnote-220-172-backlink">172</a></span><span class="CharOverride-9"> ve Takıyettin Bengüçoğlu</span><span class="dipnotno CharOverride-11"><a href="#footnote-220-173" id="footnote-220-173-backlink">173</a></span><span class="CharOverride-9"> vardı, onlara da Kürt diyorlardı. Mehmet Kaplan vardı.</span></p>
			<p class="e-soru">O dönemde öğretim üyeleri arasında Türk-Kürt ayrımı olur muydu?</p>
			<p class="e-paragraf"><span class="CharOverride-9">Kürtlük-Türklük konuşulmaz, bir gerginlik de hiç olmazdı. Daha çok sağ-sol meselesi olurdu. </span></p>
			<p class="e-soru">Sağ ve sol siyaset, öğrenciler arasında nasıl yayılıyor, temas kuruyordu?</p>
			<p class="e-paragraf"><span class="CharOverride-9">Solcular, bilhassa kız öğrenciler üzerinden yayılmaya çalışırdı. Bilhassa varlıklı ailelerin kızlarında solculuğu yaymaya çalıştılar. Nedenini bilmiyorum. Mesela bizim Sanat Tarihi Bölümü’nde sosyetik kızlar vardı. Öğrenci lideri solcu bir kız vardı, babası fabrikatör olan, sosyetik kızlardan birinin evinde kalırdı. Sonra, o sosyetik kız da solcu oldu bir dönem ama yıllar sonra da baktım başörtüsüyle geldi. Herhalde dini bütün biriyle evlendi. </span></p>
			<p class="e-soru">40, 50, 60, 70’li yıllarda İstanbul Üniversitesi’nde başörtüsü sorunu var mıydı?</p>
			<p class="e-paragraf"><span class="CharOverride-9">Yoktu. Mesela Edebiyat Fakültesi’nde iki kız öğrenci sürekli başörtüsüyle dolaşır, derslere öyle gidip gelirdi. Sonra başka bir kız vardı, ellerini dahi kapatırdı eldiven giyerek. </span></p>
			<p class="e-soru">Sizin başörtülü öğrenciniz var mıydı?</p>
			<p class="e-paragraf"><span class="CharOverride-9">Oldu. Mine diye bir kız öğrenci vardı. 70’li 80’li yıllarda sağcı gazetelerin birinde de köşe yazarıydı. Hatta bulunduğu camia içinde kendisini sıkıntıya sokabilecek şekilde beni savunan köşe yazıları yazmıştı. Sanat tarihçisi olarak Bizans’ı anlatıyorum diye “Semavi Eyice niye Müslüman çocuklara Hristiyan işlerini anlatıyor” gibi şeyler söylenip yazılıp çizilmiş. O kendisinin başörtülü olmasına rağmen benim derslerime rahatça girip çıktığını, derslerde Hristiyanlıkla ilgili değil sanatla ilgili şeyler anlatıldığını yazmıştı. O zaman için cesurcaydı. </span></p>
			<p class="e-soru">Sosyetik solcu kızlar dediniz, başka kimler vardı?</p>
			<p class="e-paragraf"><span class="CharOverride-9">Üç sosyetik kız vardı mesela Sevim Pakalın,</span><span class="dipnotno CharOverride-11"><a href="#footnote-220-174" id="footnote-220-174-backlink">174</a></span><span class="CharOverride-9"> Leyla Pamir</span><span class="dipnotno CharOverride-11"><a href="#footnote-220-175" id="footnote-220-175-backlink">175</a></span><span class="CharOverride-9"> ve yine bir tarihçinin kızı, bir de Ülker, soyadını hatırlamıyorum. O da Milli Eğitim Bakanlığı Yurtlar Müdürü’nün kızı. Haldun</span><span class="dipnotno CharOverride-11"><a href="#footnote-220-176" id="footnote-220-176-backlink">176</a></span><span class="CharOverride-9"> bunlardan Leyla’yla evlendi. Yurtlar Müdürü’nün kızı, Amerika’ya giden üstün zekâlı bir çocukla evlendi.</span><span class="dipnotno CharOverride-11"><a href="#footnote-220-177" id="footnote-220-177-backlink">177</a></span><span class="CharOverride-9"> Burada da bir villası vardı ailesinin. Hatta bir gece bir kongrede yabancı mihmandara ihtiyaç var, bu kızlar da İngilizce bildiği için evlerine gittim. Babası bahçede oturuyordu. “Vallahi” dedi, “Bey kardeşim bak saat on, bizim kız daha ortalıkta yok. Eğer razı ederseniz gelsin çalışsın sizinle” dedi. Bizim Galatasaray’dan mezun olan bu üstün zekâlı oğlan müthiş bir solcuymuş, Ankara’daki bir konferanstan sonra tuhaf bir şekilde evinde ölü bulunmuş. 70’li yıllarda, Hacettepe’de ders verirken bir ara bana da geldi. </span></p>
			<p class="e-soru">Bu sosyetik kızların size ya da sizin onlara karşı hiç ilginiz oldu mu?</p>
			<p class="e-paragraf"><span class="CharOverride-9">Efendim açıkçası, Sevim’i anneme gösterdim. O da beni evinde babasına takdim etti. Hatta bizim Sanat Tarihi’ne bir sene devam etti. Bir baktım, “Burası beni açmadı, ben psikolojiye geçeceğim” dedi. Tımarhanede delilerle mülakat yaptırıyorlarmış o bölümde. Bu ona daha eğlenceli göründü. Orada ruh hastalıkları profesörü olan solcu çocukla evlendi. </span></p>
			<p class="e-soru">İlişkiniz nasıl bitti?</p>
			<p class="e-paragraf"><span class="CharOverride-9">Bizim bölümden ayrıldı, bir daha görmez oldum ve öyle bitti. Bizde İhsan Kırgül</span><span class="dipnotno CharOverride-11"><a href="#footnote-220-178" id="footnote-220-178-backlink">178</a></span><span class="CharOverride-9"> diye bir halterci çocuk vardı, yeniçeri derlerdi. Onlar boş bulduklarında öğrencilerin oturduğu tabureleri iki parmağıyla kaldırmaya çalışırdı. Bu kızlarda bir kenarda otururken, sandalyeyi güm diye seminer odasındaki masanın üzerine düşürmüş. O kızlar da, “Çüş” diye bağırınca bizim İhsan’da, “Hadi oradan Meryem ana suratlı karı sende” diyor. Öyle bir kavgaları vardı. O da enteresan bir çocuktu. Üsküdar’da babadan kalma bir köşkleri vardı, orada otururdu. Bir gün gazetede okudum, ölmüş. Benden başka kimse yoktu cenazede, üniversiteden.</span></p>
			<p class="e-soru">Üniversite işgali nasıl başladı? </p>
			<p class="e-paragraf"><span class="CharOverride-9">İlk işgaller 67-68’lerde başladı.</span></p>
			<p class="e-soru">Deniz Gezmişler?<span class="dipnotno _idGenCharOverride-1"><a href="#footnote-220-179" id="footnote-220-179-backlink">179</a></span> </p>
			<p class="e-paragraf"><span class="CharOverride-9">Esas şefleri oydu, sonra kademe kademe diğer bölümlere doğru iniyordu. Deniz Gezmiş’in garip hareketleri vardı. Babası da gazetelere, “Hadi bakalım yakalasınlar da göreyim” şeklinde beyanatlar veriyordu. Üniversitede çok sevdiğimiz Bahadır Alkım Hoca’nın kızı, solcu bir oğlanla samimi olmuş. Deniz Gezmiş’i Bahadır Hoca’nın evinde saklamışlar. Tatsız bir durum oldu. Çok değerli bir hocanın yüreğine indi, sonra toparlayamadı öldü gitti adam. O kız babayı da mahvetti kendini de. Samimi olduğu oğlana bir şey olmadı, kız İsveç’e kaçmak zorunda kaldı. Babasının cenazesine bile katılamadı. Gençlerin hayatları mahvoldu. Hele askerî öğrencilerin. Kaya diye bir öğrenci, Hava Harp Okulu’nda pilot adayı. Cereyanlara kapılmış, toptan sınıfı ihraç etmişler. Edebiyat fakültesine geldi. Bizde okudu, mezuniyetten sonra ne oldu bilmiyorum. Bizim fakültede 20 günlük bir işgal oldu o dönemde.</span></p>
			<div class="_idGenObjectLayout-2">
				<div class="koseliresim _idGenPageitem-43 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum9-1.jpg"/>
				</div>
			</div>
			<p class="e-resimalti"><span class="CharOverride-7">Prof. Semavi Eyice, Anadolu kıyılarında <br/>kürek çekti, dağları yürüyerek aştı</span></p>
			<p class="e-soru">İşgalci öğrenciler ile öğretim üyeleri ve üniversite yönetimi arasında nasıl diyaloglar yaşandı?</p>
			<p class="e-paragraf"><span class="CharOverride-9">İşgalci öğrenciler dedi ki, “Üniversitenin hâkimi biziz. Her şey bizden sorulur.” Kapıları kapattılar ve 20 gün boyunca okulun kapısından içeri bir tek öğretim üyesi giremedi. Sonra bir gün bana evden telefon geldi: Yarın okul açılıyor, öğrenciler öğretmenlerle görüşmek istiyor… Pekala. Ertesi gün üniversiteye girdim. Duvarlar yazılmış, karikatürler çizilmiş, tez dolaplarından koridorlarda barikatlar kurulmuş, kapılar çivilenmiş, yangın hortumları çıkarılmış, herhalde müdahale halinde polise su sıkacaklar. 20 günde okul tanınmaz hale gelmiş. Bekâr hademelerin bodrum katındaki yataklarını alıp sınıflara taşımışlar. Müştereken yatıp kalkmışlar. Profesörler odasına gittim, öğrenciler ile yapılacak toplantı için. Diğer hocalar da geldi. İçeride de yüzünde cilt hastalığı lekesi olan bir çocuk var. Ben düşündüm ki ilk defa böyle bir hadise oluyor, üniversite işgali. Herhalde eylemci öğrenciler üniversite tekrar açıldığında ceza almamak için bizim gibi ılımlı hocalarla görüşmek istiyor. “Şefaat edin, disiplin cezası verilmesin, uzlaşmayla derslere başlayalım” diyecekler. Odaya boylu poslu bir oğlan girdi, adı Ümit, kara kasketli, kara pantolonlu. Kara gömleğinin düğmeleri de açık, kıllı göğsü meydanda, öyle geçti oturdu dekanlık makamına. O sırada, solumda oturan tarih profesörü Tayyip Gökbilgin,</span><span class="dipnotno CharOverride-11"><a href="#footnote-220-180" id="footnote-220-180-backlink">180</a></span><span class="CharOverride-9"> “Evladım, birisini başkan seçsek de toplantıyı iare etse” diyecek oldu. Oğlan şöyle yumruğunu güm diye bir masaya vurdu, “Burada başkan benim, bir gün gelecek kelleler isteyeceğiz” dedi. Düşünün ki İstanbul Üniversitesi Edebiyat Fakültesi Dekan kürsüsünde adam böyle bağırıyor, “Bir gün gelecek, kelleler isteyeceğiz…” </span></p>
			<p class="e-soru">Siz ne yaptınız o sırada?</p>
			<p class="e-paragraf"><span class="CharOverride-9">Gözüm karardı… Ayağa kalktım, kapıya doğru yürümeye başladım. Tayyip Bey arkamdan, “Semavi sen konuşmayacak mısın?” dedi. “Ne konuşması Tayyip Bey, ben gidiyorum. Bu şekilde konuşan birinin karşısında ben konuşmam” dedim.</span></p>
			<p class="e-soru">Kelleler uçuracağını söyleyen işgalci öğrencilere tavır aldınız…</p>
			<p class="e-paragraf"><span class="CharOverride-9">O anda her şeyi göze aldım. Kapıya geldiğimde Alman Filolojisi’nden Safinaz Duruman,</span><span class="dipnotno CharOverride-11"><a href="#footnote-220-181" id="footnote-220-181-backlink">181</a></span><span class="CharOverride-9"> “Semavi, bizi burada yalnız bırakma” diye seslendi. “Aklın varsa benimle beraber gel” dedim. Ama o kalkmadı yerinden. Açtım kapıyı ve çıktım dışarı. “Yolumu kesecekler” diye bekledim ama kesen mesen olmadı.</span></p>
			<p class="e-soru">Ümit sizin öğrencilerinizden miydi, başka kimler vardı? </p>
			<p class="e-paragraf"><span class="CharOverride-9">Hayır. Ümit o günden sonra bir daha ne ortalarda göründü ne de bir yerde adı geçti… Okulun öğrencisi miydi, onu da bilmiyorum ama bizim bölümde böyle bir öğrenci yoktu. İçlerinde bir kızı tanıyordum: Annesi bir doktor hanımdı, </span><span class="CharOverride-9">Antalya kazılarında tanışmıştık. “Annen ve babanın bu eylemlerde yer aldığından haberin var mı?” diye sorduk.</span></p>
			<p class="e-soru">Siz toplantıyı yarım bırakıp çıktınız, işgal nasıl bitti? </p>
			<p class="e-paragraf"><span class="CharOverride-9">Bu hadiseden sonra bir beyanname yayınlanmış. Üniversitede her bölümün bir öğrenci temsilcisi olacakmış, yapılacak reformları da o temsilcilerle konuşacakmış hocalar. Yani şöyle dediler: Biz üniversiteyi açıyoruz ama bir şartla. Bundan sonra yalnız bizim temsilcilerimizle konuşacaksınız. Bizim bölümden de bir öğretmenin kızını temsilci yapmışlar. Fabrikatör kızının evinde kalan vardı ya, bizim bölümün temsilcisi o kızmış… Temsilcileri diğer öğrencilerden ayırmak için de yakalarında kırmızı kurdele ile dolaşmalarına karar verilmiş. İşgal bitti, odama gittim. Baktım talebeler odamın önünde bekliyor. “Çocuklar hepiniz gelin” dedim. Büyük bir odam vardı, öğrenciyle doldu. Kapıyı da ardına kadar açtım. O kurdeleli kız tek başına karşıma çıktı, arkasında da 40 kadar öğrenci var. “Madem arkadaşlarının temsilcisisin, istersen şimdi onların önünde derdini söyle. Nedir talepleriniz?” dedim. Arkasındaki öğrencilerden bir homurtu yükseldi, “Kim seçmiş bunu bizim temsilcimiz?” şeklinde. Kız da kekelemeye başladı, belli ki kafasında da söyleyeceği bir şey de yok. Sonra eli ayağı boşaldı. Öğrencilerle doğru düzgün konuşmaz, düzgün hareket etmezsen, olacaklar sonunda budur… Kız her bölüm için önceden hazırlanmış istek kitapçığını verdi. İsteklerimiz toplu olarak bildirilecektir, diyor özetle. Ama bir bölümden idare edildikleri belli, gayet metodik yazılmış. Üst başlıklar alt başlıklar, a b c haneleri. Belli ki hocalar da yardım etmiş, bir akademisyen hocanın direktifleriyle hazırlanmış…</span></p>
			<p class="e-soru">Hangi hocaların direktifleri?</p>
			<p class="e-paragraf"><span class="CharOverride-9">Başta Halet Çambel. </span></p>
			<p class="e-soru">Hangi yıllar?</p>
			<p class="e-paragraf"><span class="CharOverride-9">1968-69.</span></p>
			<p class="e-soru">İşgalci öğrencilerle olan toplantıyı terk ettiğiniz, onların belirlediği temsilciyi kabul etmediğiniz için size yönelik bir şiddet eylemi ya da taciz oldu mu?</p>
			<p class="e-paragraf"><span class="CharOverride-9">Hiç... Ama kulağıma geldi, içlerinde münakaşa olmuş, “Semavi Eyice’yi de kızdırdınız. Bu işler bu şekilde olmaz” diye. Üniversite olayları sırasında, benim yardımcım olan bir kızı vardı, Münevver Keşoğlu, sonra bir avukatla evlendi. Babası Bulgaristan göçmeni bir baş komisermiş. “Hocaya söyle, istiyorsa ona tabanca ruhsatı verelim” demiş. “Tabanca almam katiyen çünkü sinirli adamım, bir şey oldu mu çeker vururum” dedim. Ama öğrenciler bana hiçbir zaman tepki göstermedikleri gibi amfiye girdiğinde öğrencilerin ayağa kalkarak saygı gösterdiği tek hoca bendim. Bir tek benim sınıfım da kalkarlardı. Ben emekli oluncaya kadar ayağa kalktı öğrencilerim.</span></p>
			<p class="e-soru">Ayağa kalkmak neden o kadar önemli?</p>
			<p class="e-paragraf"><span class="CharOverride-9">Efendim hocaya saygı önemli. Anladık demokrasi var ama her şeyin de bir ölçüsü var. O zaman babanın karşısında da bacak bacak üstüne at, bir de sigara yak. Yapılır mı bu, yapılmaz! Yapılır diyorsan zaten hocanın karşısında da ayağa kalkma. Bir adabımız, terbiye ve geleneğimiz var, değil mi? Emekli olduktan sonra kısa bir süre ara verip yine ders verdim. Yeni öğrenciler gelmiş sınıfa. Eski öğrenciler ayağa kalkarken, bir tanesi oturuyor. “Siz niye kalkmıyorsunuz?” diye sordum. “Yani anayasada mı var ayağa kalkmak” dedi. “Bana bak, şimdi senin anandan babandan başlarım” dedim. Bir defa gözüm karardı mı ölçüm yok… Hemen ayağa kalktı. Diş göstermediğin zaman, “Ah evladım, ah ne güzel düşünüyorsun. İşte demokrasi budur” dersen, iş cinayete kadar gidiyor. Biz üniversite koridorunda öldürülenleri de gördük…</span></p>
			<p class="e-soru">Siz de gördünüz mü?</p>
			<p class="e-paragraf"><span class="CharOverride-9">Evet, çünkü benim odamın da olduğu koridorda yaşandı. Türkoloji Bölümü’nden bir oğlanı öldürdüler. Müdahale etmeye çalıştık, sağlık memurlarına bile izin vermediler. Çocuğu bıçakladılar, sonra bütün kanı boşalana kadar başında beklediler ve ambulansın içeri girmesine izin vermediler. Bunlara şahit oldum. Size çocuk oyuncağı geliyor değil mi? Heykelini dikiyorlar anarşistin bilmem neyin. Bunlar boşu boşuna olmadı… O çocuğun cenazesi de olay oldu. Bursa Ulu Camii’ndeki cenazeye neredeyse tüm şehir katıldı. İçlerinden biri, “Solcular yaptı bunu” demiş, binlerce kişi şehirde solcu avına çıktı. Bursa Kapalıçarşı restorasyonunu da o sırada ünlü bir solcu mimar yapıyormuş. Adam haber alıyor, linç edilmemek için emniyete sığınıyor. Kalabalık bu defa emniyet önünde toplanınca, mimarı arka kapıdan kaçırıyorlar. Kaçış o kaçış, adamdan bir daha kimse haber alamadı. Bir gün üniversitedeki odamda çalışıyorum, birden dışarıda bir curcuna. Bitişik odayı öğrenciler not almak bazen da lak lak etmek için kullanırdı. Bizim bölümün öğrencileri genelde kızdır, bir alay kız. Gidip baktım ne oluyor diye: Dışarıda bir grup ellerinde pankartlarla bağıra çağıra yürüyor, yan odadaki bizim kız öğrenciler de, “Hadi biz de gidelim” diyor. “Bana bakın, buradan dışarıya bir adım atamazsınız. Evinizde nasıl ananız babanız karışıyorsa, burada da ben karışıyorum. Biliyor musunuz onların ne olduğunu” dedim. Yok, bilen yok. Gidecekler orada harcanacaklar, başlarına bir şey gelecek… “Oturun şurada” dedim, oturdular. İdare ettikten sonra pekala laf dinletmek mümkündü öğrencilere ama maalesef şımarttılar. Behçet Kemal</span><span class="dipnotno CharOverride-11"><a href="#footnote-220-182" id="footnote-220-182-backlink">182</a></span><span class="CharOverride-9"> şiir bile yazdı öğrencilere, “At topuğundan çıkar papucu vur polisin kafasına…” Sonra, öğrenciler bazı hocaları üniversite giriş çıkışında alkışlıyor. Ama hangi taraf, niçin alkışlıyor bilinmiyor. Bir gün felsefe bölümünden İsmail Tunalı</span><span class="dipnotno CharOverride-11"><a href="#footnote-220-183" id="footnote-220-183-backlink">183</a></span><span class="CharOverride-9"> ile ders çıkışı kapıda biz de alkışlandık ama niçin alkışlandık anlamadım. Oturup onu da soracak değilim.</span></p>
			<p class="e-soru">Üniversitede kan akarken polis neredeydi?</p>
			<p class="e-paragraf"><span class="CharOverride-9">Efendim emniyetin içinde de sorun var. Mesela bize bir numara verildi, “Acil bir durum olduğunda, üniversitede polise ihtiyaç duyduğunuzda şu numaraya telefon açın” diye. Sonra ortaya çıktı ki o verilen numaradaki polis, eylemci öğrencilerle ortak hareket ediyor. Edebiyat fakültesine sağcı öğrenciler hâkimdi. Sağcılar ile solcular arasında arbede başlayınca, bakıyorsun inanılmaz müdafaa tedbirleri alıyorlar. Okuldaki üç metre boyundaki tabelaları kalkan olarak kullanıp taş atıyor, camı çerçeveyi indiriyor, muharebe yapıyorlar. </span></p>
			<p class="e-soru">Öğrenciler çatışıyor, öğretim üyeleri ve polisten de destek alıyorlar…</p>
			<p class="e-paragraf"><span class="CharOverride-9">Tabii tabii. Vallahi onlara da güvenemedik işte. Acil durum için verilen polis numarasında da eylemci polis çıkıyordu. Ne olduğu anlaşılmıyor. Öyle bir kargaşa içindesiniz ki. Söylüyorum, iki tarafa da yardımcı olan öğretim üyeleri var. Düşünün ders verilemiyor ve yıl o şekilde bitiyor. Hatta Almanya’dan hoca getirilmiş, okul sürekli kapalı olduğundan adam ancak bir iki derse girebildi. Adı Oettinger miydi ne. Bunların dışarıda bindirilmiş kıta gibi adamları var. Bir haber uçuruluyor dışarıya, bir müddet sonra bir bakıyorsun üniversitenin önüne bir kamyon dolusu adam geliyor, ne olduklarını da bilmiyorsun. Edebiyat fakültesini biliyorsunuz değil mi? Vezneciler tarafından bir avlusu vardır, ortasına spor sahası da yaptılar. O avlu doğrudan doğruya caddeye açıktı. Bir kapı, kontrol noktası yoktu. Gelen, doğrudan fakültenin alt katına giriyordu. Bu bindirilmiş kıtalar kamyonla dalıyorlar içeri, oradan hücuma geçiyor. İçerdekiler de hemen panoları kalkan yapıyor. Baktık önüne geçilemiyor, hiç değilse üniversiteyi sokaktan ayırmak için parmaklık koyalım, kamyonla okula gelemesinler dedik. Konuya ilişkin fakülte tarafından ben tayin edildim. Rektör Ekrem Şerif’e</span><span class="dipnotno CharOverride-11"><a href="#footnote-220-184" id="footnote-220-184-backlink">184</a></span><span class="CharOverride-9"> gittim. O da binanın mimarı Sedat Erdem’i de çağırmıştı. Rektör, “Beyefendi, sizin projenizde okul ile cadde arası açık. Ama böyle yürümüyor, buraya parmaklık koyarak ayıracağız” dedi. Sedat bol keseden atıyor, “Efendim benim projemi zaten berbat ettiniz. Düşündüğüm binayı yapmadınız, şimdi ben oraya parmaklık koymuyorum. Siz koyuyorsunuz” dedi. Rektör biraz kızararak yanıt verdi, “Beyefendi biz nezaket gösterdik, proje sizin diye buraya çağırdık. Ben şartnameyi inceden inceye okudum. Zaten bahçe duvarı diye bir madde yok. Biz buraya bir parmaklık yapacağız. Madem bina sizin, uygun gördüğünüz şekilde olsun. Projeyi size vereceğiz, yani buradan da para alacaksınız?” dedi. Mimar onun üzerine, “Haa, o zaman başka” dedi. Bir müddet sonra proje geldi ama bu defa da zikzaklı parmaklık yapmış. Ya böyle şey olur mu? Biz üzerinden atlanamayacak duvar gibi bir düz parmaklık istiyoruz. Her zikzağa bir seyyar esnaf yerleşecek al başına başka sorun. </span></p>
			<p class="e-soru">Öğrenci hareketleri öncesinde, polisten, jandarmadan ya da MİT’ten üniversiteye uyarı geliyor muydu? Siz aynı zamanda dekan vekili yani idari sorumluluğu olan bir akademisyendiniz. Öğrenci eylemlerine karşı önleyici önlemler var mıydı?</p>
			<p class="e-paragraf"><span class="CharOverride-9">Bizim dönemimizde devamlı bir dekan yardımcısı yoktu. Fakültenin seçim suretiyle belirlenen ve beş kişiden oluşan bir yönetim kurulu vardı. Eğer dekan herhangi bir nedenle okuldan uzaklaşacaksa yerine bu beş hocadan birini vekil tayin ederdi. O sırada dekan da o olurdu, tüm dekanlık yetkilerini kullanabiliyordu. O dönemin dekanı Afif Erzen devamlı olarak beni vekil yapıyordu. O sıralarda en trajik olayların yaşandığı yıllar. Kendimize göre haber alma yöntemlerimiz vardı: Hademeden, öğrenciden... Daha önceki gibi de kan akmaması için hemen kapatıyordum üniversiteyi, okulu tatil ediyordum. “Üniversite kapatılıyor” deniyordu ve kapılar kapanıyordu. Bir gün bir kargaşa olacağını hissettim, bir şeylerin getirildiğini de öğrendim. “Üniversiteyi kapatıyorum” diyorum ama imzalarını almam gereken yönetim kurulu üyelerinin hiçbiri yok ortada. Beş kişi olması lazım, üçünü yakaladım, kapatma kararının olduğu kâğıdı önlerine koyup imzalattım. Sonra hemen vilayete yolladım. Oradan emniyete, polis gelip üniversiteyi teslim aldı. İçerdeki öğrencileri hemen boşalttık. Okul boşaltıldıktan sonra katları, odaları bir teftiş ettim. Alttaki hademe odalarında, matbaada basılmış koca koca bildiriler... Barikat kurma hazırlığı yapmışlar. </span></p>
			<p class="e-soru">Siz 27 Mayıs ve 12 Mart sürecini bu şekilde yaşadınız, 12 Eylül’ün geleceğini öğretim üyeleri olarak önceden gördünüz mü? “Bu gidişat darbe getirir” diyor muydunuz? 12 Eylül<span class="dipnotno _idGenCharOverride-1"><a href="#footnote-220-185" id="footnote-220-185-backlink">185</a></span> sabahı neler yaşandı üniversitede?.</p>
			<p class="e-paragraf"><span class="CharOverride-9">Fark etmedim. 12 Eylül sabahı ben Silifke’de dağ bayır inceleme yapıyordum. Ertesi gün bir proje hazırladık. Bir araba angaje etmiştik: Uyandım, giyiniyorum ama dışarıdan sesler geliyor. “Seçim zamanı değil, sabah sabah bu hoparlör sesi de ne böyle?” diye söylendim. Anadolu’daki incelemelerde giyindiğim safari gömleğimle dışarı çıkmak üzere aşağı indim. Baktım bizim öğrencilerin hepsi salondaki televizyonun karşısında.</span></p>
			<div class="_idGenObjectLayout-2">
				<div class="koseliresim _idGenPageitem-44 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum9-2.jpg"/>
				</div>
			</div>
			<p class="e-resimalti"><span class="CharOverride-7">Prof. Eyice, darbeleri genelde Anadolu’da arkeolojik turlar sırasında öğrendi</span></p>
			<p class="e-paragraf"><span class="CharOverride-9">– Hayrola, ne oluyor?</span></p>
			<p class="e-paragraf"><span class="CharOverride-9">– Sıkıyönetim ilan edildi, Kenan Evren</span><span class="dipnotno CharOverride-11"><a href="#footnote-220-186" id="footnote-220-186-backlink">186</a></span><span class="CharOverride-9"> yönetime el koydu. </span></p>
			<p class="e-paragraf"><span class="CharOverride-9">Eee, otelden de dışarı çıkamıyoruz, ne yapacağız burada? İçecek su bile yok. Birçok yerde sokağa çıkma yasağı iki gün sonra kaldırıldı ama Adana havalisinde devam etti. Türkeş’i arıyorlarmış, bir türlü bulamıyorlardı. Bizim asistana, “Git sıkıyönetim askerlik komutanına durumumuzu anlat. Bize izin versin, binip otobüse İstanbul’a gidelim.” Çocuk, bir albaydan aldığı izin kâğıdıyla döndü. Gece 1.30 gibi biz bavullarımızı aldık garajın yolunu tuttuk. Hiç insan yok, her yer tenha.</span></p>
			<div class="_idGenObjectLayout-2">
				<div class="koseliresim _idGenPageitem-45 _idGenRasterizeObjectStyleOverride-1">
					<img alt="" class="_idGenPageitem-1" src="image/9-3.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice’nin üniversite yıllarında çok sevdiği Pamuk Hanım’ı</span></p>
			<p class="e-soru">Üniversiteye geri döndüğünüzde öğretim üyeleri arasında neler konuşuldu, manzara neydi?</p>
			<p class="e-paragraf"><span class="CharOverride-9">Artık alışmıştık. Sürekli sıkıyönetim ilan ediliyor, mütemadiyen dersler kesiliyordu. Bir işi de tutturup yapamıyorsun. Üniversiteye gidemediğin için evde kitap yazarsan yazıyordun, idari işlerle uğraşıyordun. Hayat tamamen duruyor. Öğretim üyeleriyle, “Ne olacak bu işin sonu?” diye endişe ile konuşuyorduk.</span></p>
			<p class="e-soru">Askerden üniversiteye gelen talimat oldu mu?</p>
			<p class="e-paragraf"><span class="CharOverride-9">Askere bazıları çok güveniyor, bazıları güvenmiyor. 12 Eylül’de askerlere bayağı güvenildi. Ama Evren Paşa silik bir kişiydi. Öyle pek sivrilmiş bir general değildi. </span></p>
			<p class="e-perde" id="_idParaDest-10">Onuncu Bölüm Üniversiteden Emeklilik ve Vasiyet</p>
			<p class="e-1-baslik">STRZYGOWSKİ EKOLÜNÜN SON TEMSİLCİSİYİM</p>
			<p class="e-soru">Siz 42 sene İstanbul Üniversitesi’nde öğretim üyeliği yaptınız. Nasıl emekli oldunuz?</p>
			<p class="e-paragraf"><span class="CharOverride-9">1990 yılında, 67 yaşında emekli oldum. O günden bugüne 24 sene geçti. Bu 24 senenin en az 15 senesi daha benim akademik birikimim kullanılabilirdi. </span></p>
			<p class="e-paragraf"><span class="CharOverride-9">En azından kendi üniversitem beni öğretim üyesi olarak kullanabilirdi.</span><span class="dipnotno CharOverride-11"><a href="#footnote-220-187" id="footnote-220-187-backlink">187</a></span><span class="CharOverride-9"> Aslında YÖK Kanunu çıkana kadar, üniversite hocaları için emeklilik yoktu. Hocalar ders veremeyecek duruma gelince fakülte yönetimi bir rapor hazırlardı. Okulun senatosunda durumu görüşür, hocanın emekliliği konuşulurdu. Yurt dışında emirütüs</span><span class="dipnotno CharOverride-11"><a href="#footnote-220-188" id="footnote-220-188-backlink">188</a></span><span class="CharOverride-9"> diyorlar: Hoca emekli oluyor ama üniversitedeki kürsüsünde ders vermeye devam ediyor. Hatta ben 72-73 yıllarında üniversitede senato üyesiyken, her fakülteden birkaç yaşı ilerlemiş hocaya dair dosya getirdiler. Baktım, 80 küsur yaşında tıp fakültesinde operatör bir hocaya dair rapor. Yanımda tıp fakültesinin temsilcisi vardı, ona sordum, “Operatör ne yapar?” diye, ameliyat yapıyormuş… Bereket, sağduyu sahibiymiş de on senedir eline neşret almıyormuş. Senatoda, “Yok artık bu durumdaki hocayı emekli edelim” dedik. Arif Müfit Mansel’in dosyası da gelmiş. Arif Hoca derslerini muntazam veren, tıkır tıkır yürüyenlerdendi. Bir de Türk Dili’nde Ahmet Caferoğlu</span><span class="dipnotno CharOverride-11"><a href="#footnote-220-189" id="footnote-220-189-backlink">189</a></span><span class="CharOverride-9"> vardı. Hakkında bazı dedikodular gelmişti kurula. Ali Nihat Tarlan</span><span class="dipnotno CharOverride-11"><a href="#footnote-220-190" id="footnote-220-190-backlink">190</a></span><span class="CharOverride-9"> vardı, Edebiyat’tan. O derslere gelmiyor, boyuna rapor alıyordu. Onun müdafaa edilecek tarafı yoktu, o da emekli edildi. Ama ben emeklilik yaşımın son gününe kadar ders verdim. Son dersim salı günüydü. O derse de girdim ve, “Hadi çocuklar, bugün benim işim bitti. Hepinize başarılar diliyorum” dedim ve sınıfı tek edip emekli oldum. O dönem fakültenin dekanı bir kadındı.</span><span class="dipnotno CharOverride-11"><a href="#footnote-220-191" id="footnote-220-191-backlink">191</a></span><span class="CharOverride-9"> Devam etmemi istedi ama maaş bağlanamadığını söyledi. Baktım bana ücret vermiyorlar ama diğer üniversitelerde benzer durumdaki hocalar pekala alıyorlar, “Yok artık” deyip bıraktım... Bir ara Marmara Üniversitesi’nde, Mimar Sinan Üniversitesi’nde</span><span class="dipnotno CharOverride-11"><a href="#footnote-220-192" id="footnote-220-192-backlink">192</a></span><span class="CharOverride-9"> ücretli olarak ders verdim. </span></p>
			<div class="_idGenObjectLayout-2">
				<div class="koseliresim _idGenPageitem-46 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum10-1.jpg"/>
				</div>
			</div>
			<p class="e-resimalti"><span class="CharOverride-7">Prof. Dr. Semavi Eyice, 67 yaşında emekli oldu ve “Beni en az 15 yıl daha kullanabilirlerdi” dedi</span></p>
			<div class="_idGenObjectLayout-2">
				<div class="koseliresim _idGenPageitem-47 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum10-2.jpg"/>
				</div>
			</div>
			<p class="e-resimalti"><span class="CharOverride-7">Emeklilik öncesi son görevler...</span></p>
			<p class="e-soru">“Bir kadın dekan” derken, Nurhan Atasoy’u mu söylüyorsunuz?</p>
			<p class="e-paragraf"><span class="CharOverride-9">Bizim okulda başka kadın dekan olmadı zaten. </span></p>
			<p class="e-soru">Siz, İstanbul Üniversitesi’nden emekli olmadan önce, bir dönem hem İstanbul hem de Ankara Hacettepe Üniversitesi’nde ders veriyordunuz değil mi?</p>
			<p class="e-paragraf"><span class="CharOverride-9">Evet. 1972 yılında başladım. Her cuma sabahı arabayla evden çıkar Yeşilköy Havalimanı’na giderdim. Arabayı oraya park eder, sonra uçakla Ankara’ya gider ve Hacettepe’ye geçerdim. Önce bir yemek yer, sonra saat 13.30’daki derse başlar akşam altıya kadar da devam ederdim. Bir de asistanım vardı: Bedrettin Cömert.</span><span class="dipnotno CharOverride-11"><a href="#footnote-220-193" id="footnote-220-193-backlink">193</a></span><span class="CharOverride-9"> Çok kafalı ve çok efendi bir insandı. Muntazam olarak derslere girer, not tutar sonra onları temize çekip bana verirdi. Bir cumartesi sabahı İstanbul’daki evimin kapısı çalındı. Baktım, Bedrettin Cömert: “Hocam sizden asistanlığıma dair rapor almak için geldim.” Ankara’dan gece trenle Bostancı’ya gelmiş, vakit geçsin diye de biraz beklemiş. Raporu yazdım. “Allah razı olsun hocam” diyerek gitti. İtalya’da okurken bir İtalyan solcu kızla evlenmiş. İki de oğlu vardı. Allah rahmet eylesin solcu olduğu için öldürüldü. Anarşist solcu da değildi, fikir solcusuydu. Hatta kardeşi de sonra Hava Kuvvetleri Komutanı oldu.</span><span class="dipnotno CharOverride-11"><a href="#footnote-220-194" id="footnote-220-194-backlink">194</a></span><span class="CharOverride-9"> Cuma günleri derse girdikten sonra, cumartesi 12’ye kadar da mesai vardı. O zaman öyleydi. Sabah dokuzda üniversiteye gidip öğleye kadar dersleri verip, sonra havalimanına geri önüyor, Yeşilköy’deki arabamla tekrar eve geliyordum. Üç yıl da böyle devam etti.</span></p>
			<p class="e-soru">Siz emekli olduktan sonra size yeni kurulan üniversitelerden teklifler gelmişti ama siz kabul etmemiştiniz... </p>
			<p class="e-paragraf"><span class="CharOverride-9">Bizim Galatasaray Lisesi’nden Ekmel Derya</span><span class="dipnotno CharOverride-11"><a href="#footnote-220-195" id="footnote-220-195-backlink">195</a></span><span class="CharOverride-9"> vardı. Meşhur Akdeniz Gemisi’nin kaptanı Aziz Derya’nın oğlu. Ekmel ODTÜ Mimarlık Fakültesi’nde dekan olmuştu. Onun karısı da Çanakkale Üniversitesi’nde dekandı. Sonra çok acı bir şekilde, Çanakkale’den İstanbul’a gelirken Trakya’da bir yerde otomobille trafik kazası geçirdiğini ve vefat ettiğini duydum. Ben emekli olduğumda, 67 yaşını aşmış öğretim üyelerinin yeni kurulan üniversitelerde memuriyete devam edebileceğine dair bir kanun çıkmıştı. Ben emekli olduktan sonra Çanakkale Üniversitesi’nde ders vermemi çok istediler. Ama bana bir yıllık kontrat öneriyor ve sonra her yıl yenileyebilmekten bahsediyordu. Ben de her gün buradan Çanakkale’ye gidip gelemem, orada ev tutmam lazım. Bir yıl sonra ne olacağı belli olmayan bir iş için evi de taşıyamazdım. </span></p>
			<p class="e-paragraf"><span class="CharOverride-9">Üniversiteyi özlemiyor musunuz?</span></p>
			<p class="e-paragraf"><span class="CharOverride-9">Üniversite artık bizim bıraktığımız üniversite değil! Laçka olmuş. Bir süre önce bir toplantıda konuşurken, “Bir hamlede Türkiye’de 166 üniversite olmuş, doğru mu?” dedim. “Yok, 198 oldu?” dediler.</span><span class="dipnotno CharOverride-11"><a href="#footnote-220-196" id="footnote-220-196-backlink">196</a></span><span class="CharOverride-9"> Artık ne bekliyorsun bu üniversitelerdeki eğitimden! Buradaki profesörler kimdir, nerede, kimden eğitim almışlar? Dünyada ilgi çeken bir makaleye imza mı atmışlar? Bizim zamanımızdaki profesörler Almanya, Fransa, İngiltere, Amerika’da doktora yapmış insanlardı. Fazla bir şey beklemeyin bu üniversitelerden, bu memleketten! Bir üstün zekâlı çıkıp bir şey yaparsa yapıyor, yoksa hepsi maskaralık. Nesini özleyeceksin? Öğretmen yok, öğrenciler de olmuş laubali. Alıştırılmışlar bağırıp çağırmaya, cam çerçeve indirmeye. </span></p>
			<p class="e-soru">1958-59 döneminde Münih Üniversitesi, 1974 Alman Bochum Üniversitesi, 1979 Sorbonne ve College de France’de ders verdiniz. Konferans verdiğiniz üniversiteler arasındaysa Bruxelles, Mainz, Münster, Berlin, Roma, Ravenna, Venedik, Ohri, Bükreş, Selanik, Belgrad, Washington görünüyor. Bu üniversitelerden size nasıl davetler geldi, oralarda nasıl bir ilmî çalışma içine girdiniz?</p>
			<p class="e-paragraf"><span class="CharOverride-9">Övünmek gibi olmasın ama Avrupa’da da tanınmıştım. Artık 90 yaşını aştım, böyle şeylere ihtiyacım yok ama Almanya Bochum, Fransa Hatutes Etudes Enstitü, İsviçre Cenevre Üniversitesi’nde misafir öğretmenlik, İtalya Bologna Üniversitesi </span><span class="CharOverride-9">Ravenna Enstitüsü’nde üç sömestr konuk profesör olarak ders vermişim. Sayısını bilmediğim konferanslar verdim dünyanın her yerinde. Bilmiyorum, şimdiki bu zevat o cesarete sahip olur mu? </span></p>
			<p class="e-soru">Sorbonne gibi, dünyanın önde gelen üniversitelerinde konuk öğretim üyeliği de yaptınız ama sonunda hep İstanbul Üniversitesi’ne döndünüz. Benzer durumdaki pek çok akademisyen yurtdışında kalmayı tercih ederken siz neden hep Türkiye’de kaldınız?</p>
			<p class="e-paragraf"><span class="CharOverride-9">Kendine göre milliyetçiliği olan, memleketine bağlı bir insanım. Burada memleketime faydalı olacağım düşüncesindeydim. Bakın bu topraklarda kazmayı vurduğumuzda her yerden bir Bizans eseri çıkıyor. Ve bu eserleri bir Alman, Fransız, İngiliz ya da Amerikalı gelip incelesin diye bekliyoruz. Hâlâ öyleyiz. Ha ben bunu yaptım da memleket bunu takdir etti mi, onu bırakın, geçin bir defa… Trabzon Sümela Manastırı, sırtını dağlara yaslamış ve mağaraların etrafında kurulmuş. Çünkü o mağaralarda su var. Efsaneler anlatılıyor: Mağarada Meryem resmi varmış da, bunu Havari Lukas yapmışmış… Trabzon’da bu konuda bir çalışma yapılmasına karar veriliyor. Türkiye’de Sümela hakkında araştırma yapmış bir tek kişi ben varım ama bana da müracaat yok. Avusturya’da Anadolu’daki mezar taşları üzerine araştırma yapmış genç bir çocuğu çağırıyorlar. Kaç kere Türk </span><span class="CharOverride-9">Tarih Kurumu’ndan kovuldum! Dünyada ayakta kalan tek Bizans Sarayı, İstanbul’daki Tekfur Sarayı. Şimdi orayı restore ediyorlarmış, açıp bir şey soran var mı, “Siz bu konuda ne dersiniz?” diye, yok! </span></p>
			<p class="e-soru">Neden?</p>
			<p class="e-paragraf"><span class="CharOverride-9">Türk olmayacaksın. Bizde bir şey yapabilmek için Türk olmayacaksın.</span></p>
			<p class="e-soru">Bu bizim aşağılık kompleksimiz mi?</p>
			<p class="e-paragraf"><span class="CharOverride-9">Tabii.</span></p>
			<p class="e-soru">Kökenini sizce ne bu kompleksin?</p>
			<p class="e-paragraf"><span class="CharOverride-9">“Biz bilmeyiz Avrupalı daha iyi bilir” mantığı. Yabancı değilsen, Türkiye’de bir şey olmak istiyorsan ya solcu olacaksın ya Mason. Bu ikisini birden olduğun takdirde sırtın yere gelmiyor. Ben bir şey olmak için ikisini de olmadım. Onun için boynum dik duruyor daima. Ama bir şey de olamadım, ayrı bir mesele. Benim yerime İstanbul Üniversitesi Edebiyat Fakültesi Bizans sanatı kürsüsünün başına kim geçti biliyor musunuz? Sanat Tarihi mezunu olmayan biri.</span><span class="dipnotno CharOverride-11"><a href="#footnote-220-197" id="footnote-220-197-backlink">197</a></span><span class="CharOverride-9"> Bizans’ı nerede okumuş da kürsüsüne profesör yapıyorlar? Benim imanım gevremişti o kürsüde profesör olana kadar. Bizans ve sanat tarihine ilişkin ne imtihanlar ne entrikalarla uğraşmak zorunda kalmıştım.</span></p>
			<p class="e-paragraf"><span class="CharOverride-9">Az önce bir yerlere gelmek için bir grubun içine girmediğinizi söylediniz. Ama siz aynı zamanda dünyanın sayılı Bizans uzmanlarından biri olarak öne çıktınız. Bu dünyanın her yerinde olur, öne çıkan isimlere devletin ya da başka devletlerin istihbarat birimleri veya  farklı grup ve cemaatler yaklaşmaya çalışır. Size de böyle bir yaklaşım söz konusu oldu mu?</span></p>
			<p class="e-paragraf"><span class="CharOverride-9">Babam Kemal Eyice’nin bir vasiyeti vardı: Hiçbir partiye girmeyin! Onların canı yanmış. Meşrutiyet idaresine geçilince bazıları padişaha bağlı olmuş bazıları meşrutiyetçi olmuş. Arkasından mütareke gelmiş, bazıları Osmanlı’nın devamcısı bazıları Anadolu hareketlerinden yana olmuş. Cumhuriyet kurulduktan sonra Serbest Fırka kurulunca bazıları ona kaydolmuş ve bu defa, “Vay bunlar Cumhuriyet’e karşı hainlik yapıyor” diye yasaklamışlar. Babam tüm bu hengâmeleri yaşadığı için bize hep, “Hiçbir zaman siyasete girmeyin” dedi. Onun için siyasetin ve grupların daima dışında kalmışımdır.</span></p>
			<p class="e-soru">Siz dışarıda kaldınız ama size hiç teklifler gelmedi mi?</p>
			<p class="e-paragraf"><span class="CharOverride-9">Oldu tabii.</span></p>
			<p class="e-soru">Kimlerden neler oldu?</p>
			<p class="e-paragraf"><span class="CharOverride-9">Yok, bırakın… Bir dostum beni bir partiye kaydetmek istedi. Demokrat Parti’ye, ama girmedim. Kalkıp da o devletin ya da şu devletin ideolojisini benimseyemem. Bizim nesil Türk ve Türkçülük üzerine çok şeyler okudu, benimsedi. Üzülerek görüyorum ki bazıları tesir altında kalıp başka yollara girdi. </span></p>
			<p class="e-soru">Loca ya da cemaatlerden size teklif geldiği oldu mu?</p>
			<p class="e-paragraf"><span class="CharOverride-9">Etrafımda çok Mason vardı ama hiçbir gruba girmedim. Türkiye’yi Masonlar idare ediyor, bana da, “Gel seni de Mason yapalım” dediler ama “Benim o taraklarda bezim yok” yanıtını verdim.</span></p>
			<p class="e-soru">Teklif kimden geldi?</p>
			<p class="e-paragraf"><span class="CharOverride-9">Bedi Şehsuvaroğlu’ndan.</span><span class="dipnotno CharOverride-11"><a href="#footnote-220-198" id="footnote-220-198-backlink">198</a></span><span class="CharOverride-9"> Burada, Göztepe’de oturuyordu. Kadıköy vapu</span><span class="CharOverride-9">runda karşılaştık bir akşam. Benim arabam da Kadıköy otoparkındaydı. Beraber yola çıktık. Tam Moda’ya sapacağız bir Masonluk lafı oldu. “Ya seni de Mason yapalım” dedi. </span></p>
			<p class="e-soru">Çok zor bir hayat geçirmişsiniz, olsaydınız işlerin daha kolaylaşacağını düşünmediniz mi?</p>
			<p class="e-paragraf"><span class="CharOverride-9">Muhakkak.</span></p>
			<p class="e-soru">Teklifi kabul etseydiniz, hayatınız nasıl değişirdi?</p>
			<p class="e-paragraf"><span class="CharOverride-9">En azından müsteşar olur, ayrıca ek görev olarak bir yerlere müdür olurdum… </span></p>
			<p class="e-soru">Ama siz de kendinizi küçümsemeyin. Kendi alanınızda dünyanın önde gelen isimlerinden biri olmuşsunuz, İstanbul Üniversitesi gibi köklü bir üniversitede bir kürsü kurmuş, hocaların hocası olmuşsunuz…</p>
			<p class="e-paragraf"><span class="CharOverride-9">Hayır efendim, bir de mevki var. Benim önümde imtihan olmuş adam, kültür müsteşarı oldu çünkü babası milliyetçiydi. Milliyetçi bakan kültür bakanlığına geçince, oğlunu Dil, Tarih, Coğrafya Fakültesi’nden alıp müsteşar yaptılar. Ben anıtlar kurulu üyesiyim. Benim önümde tir tir titreyerek doçentlik imtihanı veren oğlan karşıma, “Evet efendim, ben bu işin bilmem nesiyim” demeye başladı. Bunlara da şahit oldum. Koalisyon döneminde, Kültür Bakanlığı milliyetçilere verildi. Başlarında ırkçı bir bakan vardı, bu oğlanı da müsteşar yaptı. Ben Ankara’ya Hacettepe’ye giderdim. Oğlan, “Hocam evimizde kalın” diye bana ricaya gelirdi. Çünkü bir gün onun jürisine üye olma ihtimalim vardı ama müsteşar olunca kasıntı oldu. Biz bunları gördük, harcıâlem şeyler. Yavrucum bırakın bunları, yengeniz, amcanız, dayınız olmadıktan sonra hiçbir şey değişmez bu ülkede. Bunlar adamı şıp diye kürsünün başına yerleştirirler ama siz yıllarca imtihanlara girer, jüri veya senato önünde ter dökersiniz. Siz gençler uğraşabiliyorsanız uğraşın. Boşuna kürektir. Bir dalda ihtisas sahibi olacak da yetişecek... Mesela fevkalade değerli Hititologlar yetiştirdik. Ne oldu onlar? Eridi gitti kayboldular. Yeni yetişenler var mı, yok! Maalesef durum bu. </span></p>
			<p class="e-soru">Yeni bir Semavi Eyice de yok... Sizce sanat tarihçisi kimdir?</p>
			<p class="e-paragraf"><span class="CharOverride-9">Sanat tarihinin, medeniyet tarihinin bir parçası olduğunu düşünüyorum. Sanat tarihçisi, bir tarihçi olacak, tarih belgelerini araştıracak. Avusturyalı sanat tarihçilerinden Joseph Strzygowski,</span><span class="dipnotno CharOverride-11"><a href="#footnote-220-199" id="footnote-220-199-backlink">199</a></span><span class="CharOverride-9"> kendisine göre yepyeni bir görüş getirdi. Avrupalılar o zamana kadar sanat tarihini yalnız Avrupa sanatıyla öğretiyor ve işliyor, sanat tarihinin kökü ve esası olarak. Ama Joseph, sanat tarihinin yalnız </span><span class="CharOverride-9">Avrupa’ya mahsus olmadığını belirterek köklerinin Doğu’da aranması gerektiğini söylemişti. Önce Bizans ve Anadolu’yu hesaba katıyor, sonra İran ve Çin’e kadar gidiyor. Kendisiyle tanışamadım, 1941’de öldü. Ama benim lisans tezi hocam Ernst Diez onun öğrencilerindendi. Viyana’da talebeyken, Hırvatistan’dan Finlandiya’ya kadar farklı ülkelerde yayınlanmış 25 dergideki makalelerini bulmuştum. Türk sanatı diye ayrı bir basımı da vardı. Türk sanatı tabirini ilk kullanan da onun öğrencisi Henric Gluck’tur.</span><span class="dipnotno CharOverride-11"><a href="#footnote-220-200" id="footnote-220-200-backlink">200</a></span><span class="CharOverride-9"> O zamana kadar Türk sanatını kabul eden yoktu, çeşitli başlıkların altında geçiyordu. Strzygowski’nin kurduğu sanat tarihi ekolünün sanıyorum ki son temsilcisi de benim. </span></p>
			<p class="e-soru">Eskiden ordinaryusluk unvanı veriliyordu profesörlükten sonra. Siz neden bu unvanı alamadınız?</p>
			<p class="e-paragraf"><span class="CharOverride-9">Efendim olayın aslı şudur. Profesörlerin asıl maaşları 100 lira, 125 lira ve 150 liradan sonra maaşın artmasına imkân yoktu. Ordinaryusluk diye ayrı bir şey çıkardılar o yüzden. Ordinaryusluk unvanını verecek üç kişilik jüri bir araya gelip anlaşıyor, sonra birbirlerine sırayla ordinaryus unvanı veriyorlardı. Zaten benim profesör olduğum dönemde kalkmıştı bu uygulama.</span><span class="dipnotno CharOverride-11"><a href="#footnote-220-201" id="footnote-220-201-backlink">201</a></span></p>
			<p class="e-soru">Zaten profesör olmak için de epey beklemişsiniz...</p>
			<p class="e-paragraf"><span class="CharOverride-9">Profesör unvanı aldığım halde kadro alabilmek için dokuz sene bekledim. Ne teklifler geldi insanların üniversiteye akademisyen olarak alınması için? Ama ben kendi ailemi bile almadım bölümüme. Bazen bir kibrit çakıp her şeyi yakasım geliyor. Reşat Ekrem Koçu</span><span class="dipnotno CharOverride-11"><a href="#footnote-220-202" id="footnote-220-202-backlink">202</a></span><span class="CharOverride-9"> ile Kiel Üniversitesi’nden bir Alman Türkolog profesör söylemiştir böyle.</span><span class="dipnotno CharOverride-11"><a href="#footnote-220-203" id="footnote-220-203-backlink">203</a></span><span class="CharOverride-9"> Alman profesör, tüm eserlerinin 10 kopyasını alıp dünyanın belli başlı kütüphanelerine göndermiş. Kendisi öldükten sonra kitaplarının yakılmasını istemiş ama öyle yapılmamış, Münih Üniversite Kütüphanesi’ne alınmış eserleri. Ben de gördümdü, İstanbul’a ilişkin çalışmaları vardı. Bizim Kâğıthane deresinin eski hallerini gösteren resimleri vardı. Münih Üniversitesi Alman Türkoloğu gibi vasiyet etmek geçiyor içimden: Bana ilişkin ne varsa ben ölünce yakın.</span></p>
			<p class="e-soru">Sizin sanırım daha önce de böyle bir açıklamanız olmuştu ve oldukça tartışma yaratmıştı. Ayrıca “Cenazemin kesinlikle İstanbul Üniversitesi ve Edebiyat Fakültesi’ne götürülmesini istemiyorum. Alkış da istemiyorum” demiştiniz. Neden böyle bir vasiyette bulundunuz?</p>
			<p class="e-paragraf"><span class="CharOverride-9">Çünkü bu iki müesseseye ve oradaki zevata kırgınım. Bir vasiyetim daha var. Bir hanım  var mesela, her yerde o çıkıyor: Nurhan Atasoy. Onun yardımıyla Topkapı Sarayı’na Hayrullah Örs</span><span class="dipnotno CharOverride-11"><a href="#footnote-220-204" id="footnote-220-204-backlink">204</a></span><span class="CharOverride-9"> müdür oldu. Örs, Türkiye masonlarının 33. dereceden başkanıdır. Hatırlarım gençlerden biri vardı. Çok sevdiği hocası ölünce dedi ki, “Hoca’nın cenazesini ben yıkayacağım.” O kadar seviyormuş hocasını, o talebe de öldü çoktan. Böyle öğrenci mi kaldı? Ben hiç kimseden hiç şey beklemiyor ve istemiyorum. Ama bir beyanatım var, “Ölünce cenazem İstanbul Üniversitesi önüne götürülmesin. 42 yıl hocalık yaptım orada ama istemiyorum.” Bu lafım gazetelerde çıkınca o dönemin </span><span class="CharOverride-9">İstanbul Üniversitesi Rektörü aradı. “Cenazemin İstanbul Üniversitesi Edebiyat Fakültesi’ne götürülmesine şiddetle karşıyım, demişsiniz. Sizi üniversitede kıran ne vardır, lütfen bir kahvemizi içmeye gelin, konuşalım. Sizin ve eşinizin gerekiyorsa tedavinizi yapalım” dedi ama gitmedim. Bu vasiyetim hâlâ devam ediyor. Ve iyi kötü bana yakınlık gösteren herkesten bilhassa rica ediyorum. Eğer her şeye rağmen cenazemi Edebiyat Fakültesi’ne götürürlerse, bu kadını benim cenazemden çıkartsınlar. Bu erkekliği gösterenlere karşı vicdanım rahat olacaktır. Çünkü biliyorum, gelecek cenazeme ve konuşacak. Ben emekli olduktan sonra bir daha üniversiteye adım atmadım. Bir gün genç hocalar geldi ve en yaşlı hocalarla bir toplantı yapacaklarını söylediler. Üç tane hocayı görmek istediklerini belirterek ısrarla gelmemi istediler. Pekala dedik: Cahit Tanyol,</span><span class="dipnotno CharOverride-11"><a href="#footnote-220-205" id="footnote-220-205-backlink">205</a></span><span class="CharOverride-9"> Oktay Aslanapa ve ben. Gittik, salonda oturuyoruz. Sırayla bu üç yaşlı hocayı kürsüye çıkarıp konuşma yapılmasını istediler. Cahit çıktı beş on kelime söyledi, Oktay da öyle. Sıra bana gelince bu kadın gelip hemen koluma girip kürsüye çıkarken bana eşlik etmeye çalışıyor. Biliyorum, cenazemde de aynı şekilde çıkacaktır. Aman ha! Vallahi hortlarım, gece rüyalarına gelirim eğer buna göz yumulursa. Benim Edebiyat Fakültesi’yle ilgim yok! Değil mi ki idarî ilimlerden getirip Bizans Sanat Tarihi Bölümü Başkanı yaptınız. Oldu bitti. Eskiden sünnetlerde öyle bağırırlardı, “Oldu da bitti, maşallah.” İşte, oldu da bitti maşallah! Şimdi profesör de olmuş. Bir yerde konferans istediler. Konferansta anlatılması istenen yerde vaktiyle 20 kadar slayt çektirmiştim. Telefon açtım, “Bir konferansta kullanmam için lütfen verin, sonra iade edeceğim” dedim. Hata bende, “Üniversite kalıcı bir müessese, eve götürüp ne yapacağım, hem ihtiyaç duyduğumda izin alır kullanırım” diye düşünmüştüm. Kendi slaytlarım yahu. “Bu slaytların mülkiyeti kime ait acaba?” demez mi? Bu cevap verilir mi? Benim gözümde hiçbir şey yok. Bu memlekette bir şey olamazsın, bu memleketten de bir şey olmaz! </span></p>
			<p class="e-soru">Neden olmaz?</p>
			<p class="e-paragraf"><span class="CharOverride-9">Olamaz. Çünkü liyakat ve bilgiye dayanmayan bir memleket. Eşe dosta akrabalığa paraya dayanan bir memleket. Benim hiç kimseye itimadım yok.</span></p>
			<p class="e-soru">Efendim sizin el verdiğiniz, yetiştirdiğiniz bir öğrenciniz yok mu? Hiç asistanınız olmadı mı, sizden sonra kürsünüzün başına geçecek ve ekolü devam ettirecek?</p>
			<p class="e-paragraf"><span class="CharOverride-9">Efendim o ayrı bir acıklı hikâyedir. Üniversitede yıllarca şahsıma kadro vermedikleri gibi yanımda asistan kadrosu da yoktu. Kadro bir türlü çıkma bana! Sonra bir asistan kadrosu verildi. Yıldız Demiriz,</span><span class="dipnotno CharOverride-11"><a href="#footnote-220-206" id="footnote-220-206-backlink">206</a></span><span class="CharOverride-9"> o da profesör oldu ve çoktan Eskişehir Üniversitesi’nden emekli oldu. Bilmiyorum, şimdi durumu nedir? Benim yetiştirdiğim Ebru Parman, profesör oldu. Kitap yazıyor. Benim verdiğim bir konu hem de... Kitabı bastırıyor ve İstanbul’a getirip kitapçılara dağıtıyor ama bir tane de hocasına getirip vermiyor.</span></p>
			<p class="e-soru">Asistanınızla neden böyle bir duruma geldiniz?</p>
			<p class="e-paragraf"><span class="CharOverride-9">İşte insanlar, böyleyiz. Ve kız kardeşi, karşımızdaki şu apartmanda otururdu. Bana da gelirdi. Karaman’da dağlarda incelemeye gittiğimde yanımda götürdüğüm birkaç kızdan biri de o olurdu. Tatbikata bile çıktık Anadolu’da. </span></p>
			<div class="_idGenObjectLayout-2">
				<div class="koseliresim _idGenPageitem-48 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum10-3.jpg"/>
				</div>
			</div>
			<p class="e-resimalti"><span class="CharOverride-7">Eyice aylarca kazı bölgesinde kalırdı (Ayakta, soldan ikinci)</span></p>
			<p class="e-soru">Siz de biraz asabi miydiniz hocam?</p>
			<p class="e-paragraf"><span class="CharOverride-9">Asabiyim. Şakam yoktur yani. </span></p>
			<p class="e-soru">Şakanız yoktur…</p>
			<p class="e-paragraf"><span class="CharOverride-9">Evet... Ben dekan vekilliği de yaptım epey fakültede. Görüyorum o serseriler fakülteyi işgal ediyor. Dekanın odasına giriyorlar, “Sen kalk şurada otur diyerek onu kaldırıp makamına oturuyor ve okulu idare ediyorlar. Ben bunu yapamam! Oradaki tabureyi yere vurup bir ayağını koparır, labut gibi elime alıp bu adamların üzerine yürürüm. Ya şehidim ya gazi ondan sonra! Yahu anarşistler dansöz getirip dekanın masasının üzerinde oynatmış bir de fotoğrafını çekmişler. 68’lerde başladı bu işler... </span></p>
			<p class="e-soru">Sizin için kızdığı zaman yanından adamı kovar, diyorlar. </p>
			<p class="e-paragraf"><span class="CharOverride-9">Tabii. Amfide bir gün ders veriyorum, aşağı yukarı 400 kişi var. Dersleri projeksiyon eşliğinde anlattığımız için amfide ışıklar kapalı, karanlık. Not alacak öğrenciler de, sırada defterlerinin yanına küçük bir mum yakarak yazıyor. Ben anlatırken genelde ders dışı bir konuşma olmazdı, çıt çıkmazdı. Amfinin arka sıralarında öğrencilerden biri yanındaki arkadaşıyla mır mır konuşuyor ben anlatırken. Yüzünü göremiyorum ama sesini duyuyorum. Kafamda bir şimşek çaktı, “Bu Muhsin’in sesi” dedim. Ama nereden tahmin ettim, onu da bilmiyorum. “Bana bak, Muhsin atarım seni şimdi dışarıya” dedim. </span></p>
			<p class="e-soru">Muhsin ne yaptı?</p>
			<p class="e-paragraf"><span class="CharOverride-9">Tıss… Ses seda yok. Muhsin de herhalde karanlık bir sınıfta 400 kişi arasından kendisinin tanınmayacağını düşünüyordu. </span></p>
			<p class="e-soru">Neden bu kadar sinirlisiniz?</p>
			<p class="e-paragraf"><span class="CharOverride-9">Onu annem şöyle izah ederdi: “Ben Semavi’ye beş aylık hamileyken, evimiz gözümün önünde cayır cayır yandı. Ben de karnıma vura vura ağladım. İşte o halimi aldı Semavi karnımda. O alevler gibi yanar, birdenbire parlar sonra söner gider.”</span></p>
			<p class="e-soru">Eğitim sistemiyle tanışmanız papaz okulunda Selami Hoca’nın tokatıyla olmuştu... Siz hiç öğrenciye sopa attınız mı?</p>
			<p class="e-paragraf"><span class="CharOverride-9">Bundan 40 sene evvel sınıfta şımarıklık yapan bir kız vardı, “Bana bak seni saçından tutar, duvara vururum” dedim. Kızın da teknik üniversitede Ermeni olan bir nişanlısı varmış, beni ona şikâyet etmiş. Çocuk da benden intikam almaya gelmiş ama okuldakiler bunu öğrenmiş. Çocuk benim odaya geldi, “Ik mık” bir şeyler diyor. O sırada çaycı Hüseyin girip çıkıyor odaya, meğer genç akademisyenler durumu öğrenip casusluk yapmaya yolluyorlarmış. O da gelip bakıp sonra da, “Bir hadise yok, çay içiyorlar” diyormuş. Ondan sonra kekeledi mekeledi, iki tane çay ısmarladım. Oturdu içti, içti. “Hadi güle güle” dedim, bir şey söyleyemeden gitti. Bu çocukla bu kız evlendi, sonra ayrıldılar. Çocuk, başka biriyle evlendi ve çocuğu oldu. Tesadüf, onun çocuğu da benim torunumun arkadaşı olmuş. “Aman Allah’ım. Ben Semavi Hoca’ya böyle bir hatayı nasıl yaptım?” demiş. Yahu onun babası benimle kavga etmeye gelmişti, dedim. Yıllar sonra bizim Sanat Tarihi Bölümü öğretmen ve öğrencileri, Fenerbahçe’deki Galatasaray Kulübü’nün yerinde toplandı bir gün. Eşim Kamuran ile beraber gittik. O kız da orada. Ondan sonra sen kalk yerinden gel, beni iki elimden tut, dansa kaldır. </span></p>
			<p class="e-soru">Kimdi bu öğrencileriniz?</p>
			<p class="e-paragraf"><span class="CharOverride-9">Kızın ismi Arşanus. Çocuğun ismini bilemiyorum. Ama talihe bak. Adam başkalarıyla evleniyor, onlardan çocukları oluyor, o çocuklar da bizim torunların arkadaşı şimdi. Adam yaşıyor hâlâ.</span></p>
			<p class="e-soru">Dünya ne kadar küçük…</p>
			<p class="e-paragraf"><span class="CharOverride-9">Ya… Toruna, “Sizin arkadaşın babası, üniversitede beni tehdite geldiydi” dedim... </span></p>
			<p class="e-soru">Size ne demişti ki saçından tutup duvara vururum seni dediniz?</p>
			<p class="e-paragraf"><span class="CharOverride-9">E işte, cins bir kadındı.</span></p>
			<p class="e-soru">Asistanlarınızı hep kadınlardan mı seçtiniz?</p>
			<p class="e-paragraf"><span class="CharOverride-9">Bir erkek asistan alacak oldum. Müzeyle geçinememiş arkeoloji müzesinde görevliyken. Yatay geçişle bir erkek asistan aldım. Asistanın görevi, hocayla derse girmektir. Hiçbir dersime girmedi. Ben her dersimi kendim yaptım. Meğer o da benim emekli olmamı dört gözle bekliyormuş. Ayrılmadan önce dört bir tarafa mektup yazmış, “Hoca şöyle şöyle yapıyor” diye. Mehmet İhsan Tunay,</span><span class="dipnotno CharOverride-11"><a href="#footnote-220-207" id="footnote-220-207-backlink">207</a></span><span class="CharOverride-9"> kardeşi Amerika’da, tatile onun yanına gidecekmiş. İnsan gelir hocasından izin ister ve gider değil mi? Baktım bir gün odamda masamın üzerinde bir kâğıt: Falanca tarihte </span><span class="CharOverride-9">Amerika’ya gideceğimden, izin tasdik edilmesi... Sabah geliyorum masamın üzerinde böyle bir not, hademeye kapıyı açtırıp odama koydurmuş. Ben de dayanamayıp ne yazdım biliyor musunuz: Kıymetli vakitlerinizin birazını da hocanızla görüşmeye ayırsanız, konuşmak suretiyle böyle bir kâğıdı belki alabilirsiniz... Kâğıdı böyle geri yolladım! Siz de böyle yapmaz mısınız benim yerimde olsanız? O zaman ben kötü kişi, asabi oluyorum. Halbuki onu Anadolu’daki araştırmalara götürdüm, doktorası için tez verdim. Öyle bir tez konusu verdim ki yabancı kitap falan karıştırmasına da gerek yok. Bizans yapılarının tuğla taş ölçüleriyle devirlerinin tayini meselesi, tezi. Gidecek, her Bizans yapısının harcının, tuğlasının, taşının ölçüsünün devirlere göre ne farklılıklar gösterdiğini tespit edecek. Tez bu! Ama işte, bu şekilde ayrıldık... Daha başka öğrenciler geldi gitti, yabancılar da vardı. </span></p>
			<p class="e-soru">Yabancılar nerelerden geliyorlar?</p>
			<p class="e-paragraf"><span class="CharOverride-9">Birçok yerden geliyorlardı. Mektupla da çok soru sorulurdu. Benim çocuklar bana bir armağan kitabı yapmadı ama Turing Kulüp’te basılmıştı. Yalnız Türklere mahsus olmak üzere beş on yazardan yazı alınmış, onun da basımı dokuz sene sürmüştü. Bunu bildiğimden, yanımda sekreterliğimi yapan Münevver’in de bir yazısının girmesini istedim. Akademisyen olabilecek durumda değildi ama çok yardımı vardı. Derse girdiğimde slaytlarım hazır olurdu, notlarımı yazar, daktilo işlerini yapardı. Benimle beraber o da 25 seneyi doldurduğu için emekli oldu. “İstanbul’un bir camisinde enteresan bir Bizans sütun başlığı var. Git fotoğrafını çektir, bana armağan yapılan kitaba bununla katıl” dedim. O fotoğrafı çekti, ölçülerini aldı taşın, yazıyı yazdı, ben de gözden geçirdim. Bir tek sütun başlığı üzerine 3-4 sayfa bir makaleydi ve armağan kitabıyla birlikte basıldı. Baktım, Fransa’daki bir arkeologdan bir mektup, “Kıbrıs Rum kesiminde yaptığımız bir kazıda bir sütun bulduk. Sizin armağan kitabınızdaki başlığın bir eşi. İstanbul’daki sütun başlığının iyi bir fotoğrafını temin etmemi sağlar mısınız?” Bir mektupla yolladım istediği fotoğrafı. Aradan altı ay geçti. Dev boyda bir kitap geldi... Yaptığı kazıda o başlığın bulunduğu yapı hakkındaki kitabı bana hediye yolluyor. Bir tek sütun başlığının fotoğrafını yolladım diye. Bizim asistanlar da bize böyle ama aldırmayın. Sonra bizim emekli bir general vardı, Cevdet Çulpan.</span><span class="dipnotno CharOverride-11"><a href="#footnote-220-208" id="footnote-220-208-backlink">208</a></span><span class="CharOverride-9"> Asistan gibi bana gelirdi. Benden iş isterdi, “Yardım edeyim” derdi. Bir tümgeneral, paşa, emekli olmuş. Gayet enteresan, son derece nazik, uzun zaman harp akademisinde öğretmenlik yapmış, herkesin saygısını toplayan bir generaldi. Her salı günü gelir, asistanım gibi odamda yanımda otururdu. Hatta odadan beraber çıkacak olsam benim pardösümü tutmaya çalışır, ben, “Olmaz paşam, lütfen” diyerek çekerim ama o her defasında pardösümü tutardı tekrar. </span></p>
			<p class="e-soru">Peki paşaya hangi görevleri veriyordunuz?</p>
			<p class="e-paragraf"><span class="CharOverride-9">Kütüphanedeki albümlerin fotoğraf altlarının yazılmasını istemiştim mesela. Pek çoğunun altında ve arkasında eski Türkçe yazılar vardı ve yeni nesil okuyamadığı için anlamıyordu. O da o işi seve seve yaptı. </span></p>
			<p class="e-soru">ÖSYM listesine baktığımda, Adıyaman’dan İstanbul Üniversitesi’ne kadar onlarca üniversitede sanat tarihi bölümü görünüyor. Her yıl en az 1500 mezun veriyor ama neden Bizans sanat tarihi için yurtdışından uzman çağırılıyor.</p>
			<p class="e-paragraf"><span class="CharOverride-9">Ben Avrupa’da da tanınmıştım. Şunu söyleyeyim, övünmek değil ama gerçeği söylüyorum. Ben artık 92 yaşımdayım, böyle şeylere ihtiyacım yok: Gidip de Sorbonne’da yabancı öğrenciler karşısında Bizans sanatı üzerine bildiklerini Fransızca olarak takdim edebilirler mi? İstanbul’da, “Atatürk Kültür Merkezi’nde </span><span class="CharOverride-9">Bizans sanatı üzerine konuşuyorum” diye ortaya çıkmak kolay. </span></p>
			<p class="e-soru">Hocam edebiyat fakültesi öğrencilerinin, hocalar hakkındaki hatıralarını anlattığı bir kitabı var, sizin de kulaklarınızı çınlatmışlar.<span class="dipnotno _idGenCharOverride-1"><a href="#footnote-220-209" id="footnote-220-209-backlink">209</a></span></p>
			<p class="e-paragraf"><span class="CharOverride-9">Yıldız’ın Sanat Tarihi Bölümü’ne ilişkin kitabından bahsediyorsunuz. Güzel kitap olmuş. Ben de onlara dair bir iki şey anlatayım. Bir gün kazı için Kırşehir’den yola çıktık. Araba dağların arasında bir yerde yolda kaldı. Motorda arıza varmış. Conta yanmış, “Ne yapacağız?” diye düşünürken, Yıldız çıktı, “Bende bir dosya var, ondan conta yapar takarız motora” dedi. Nitekim öyle oldu. “Şimdi Yıldız Hanım çantasından bir otomobil çıkaracak, montaj yapıp öyle gideceğiz” diye takıldım. Onu almış benimle ilgili kitaba. Benden iyi bahsetmişler ama bazı hocalarla ilgili oldukça komik şeyler anlatmışlar. </span></p>
			<p class="e-soru">Kitabı ben de okudum ama sizin dikkatinizi çeken ya da kitaba girmeyen olaylar var mı? </p>
			<p class="e-paragraf"><span class="CharOverride-9">Efendim, talebeler biliyorsun hinoğluhindir. Birtakım şeyleri bir yerlerden bulur, sonra hocayı imtihan etmek için sual sorarlar o buldukları şeyle ilgili. Örneğin derste soruyorlar “Michelangelo’nun yaptığı Hz. Musa heykelinin boyu ne kadardır?” diye. Allah rahmet eylesin, bizim Oktay Aslanapa da, “Ben bunu bilmiyorum, kitaplardan bulun” demezdi. Muhakkak bir rakam, bir yanıt verirdi. Musa heykelinin boyuna ilişkin 10 metredir gibi bir şey söylemiş. Çocuklarda önlerindeki ansiklopediye bakıp, “Hocam kitapta çok daha kısa yazıyor boyu için” demiş. </span></p>
			<p class="e-soru">Aslanapa’nın yanıtı ne olmuş?</p>
			<p class="e-paragraf"><span class="CharOverride-9">“O oturduğu zamanki boyudur” demiş... Ne kadar doğru bilmiyorum ama çocuklar bunu anlatıyor; Aslanapa, sınıfta ders notlarını cebinden çıkarıp okurdu. Bir gün pencere açıkken bir rüzgâr esmiş ve önündeki kâğıtları karıştırmış, tabii o zaman ders de karışmış... Taklidini de yaparlardı. Öğrencileri Anadolu’nun antik şehirlerinde gezdiriyoruz ya her sene. Gidilen vilayette protokol vali ziyaret edilir ve o vesileyle yardım da istenir vasıta ve yatacak yer anlamında. Bazı valiler de ilgilenir. Aslanapa yine böyle bir ziyaret sırasında, “Vali Bey görüldük görülmedik yerlerinizi görmeye geldik” demiş. Vali de, “Pek âdetim değildir ama...” diyerek oracıkta pantolonunu indirip gösterivermiş... E ne kadar gerçek bilmiyorum, çocuklar anlatıyor bunu. </span></p>
			<div class="_idGenObjectLayout-2">
				<div class="koseliresim _idGenPageitem-49 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum10-4.jpg"/>
				</div>
			</div>
			<p class="e-resimalti"><span class="CharOverride-7">İstanbul Üniversitesi Öğretim Üyesi Eyice, öğrencileriyle birlikte</span></p>
			<div class="_idGenObjectLayout-2">
				<div class="koseliresim _idGenPageitem-50 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum10-5.jpg"/>
				</div>
			</div>
			<p class="e-soru"><span class="italik">Hababam Sınıfı</span>’ndaki deyimiyle, “Kül Yutmaz” hoca mıydınız? Sınavlarda kopya çekilmesinin nasıl önüne geçerdiniz? Örneğin, muzır kopyacı kız öğrencilere karşı ne yapardınız?</p>
			<p class="e-paragraf"><span class="CharOverride-9">Kız öğrenciler kopyaları bacaklarına yazar, erkek hoca kopyayı fark ettiği zaman da, “Bana taciz de bulunuyor” diyerek bağırırlar. Ama ben onun çaresini bilirdim. Sınavlara, benimle birlikte genç kadın asistanları da alırdım. Kopya çekeni anladığım anda asistan kıza, “Şunun şurasına bir bak” derdim. Ufak kâğıtlar halinde kopyalar çıkardı, palamut derlerdi onlara. Çok yakaladım öyle.</span></p>
			<p class="e-soru">Palamutçuları ne yaptınız peki?</p>
			<p class="e-paragraf"><span class="CharOverride-9">Beni şikâyet etmişler. İçlerinde, şimdi ismini hatırlayamayacağım ama Trabzon milletvekilinin karısı vardı. Kopya çekerken yakalandı palamutlarla. Vekil karısı ya, beni şikâyet etmişler fakültenin dekanına. Dekan da rahmetli Arif Mansel, “Dostum, böyle böyle diyorlar senin hakkında. Pek belli değilmiş kopya olduğu ama, ‘Sen kopya çektin’ demişsin” dedi. Arif Hoca’nın önünde elimi ceketimin cebine attım, sınavda yakaladığım o palamutları masasının üzerine bıraktım, “Bunlar kopya değilse nedir hocam?” dedim.</span></p>
			<p class="e-perde" id="_idParaDest-11">Onbirinci Bölüm Türk Tarih Kurumu Yılları</p>
			<p class="e-1-baslik">EVREN PAŞA’YA, “BENİ NİYE KOVDUNUZ?” DİYE SORDUM, İKİNCİ KEZ KOVULDUM</p>
			<p class="e-soru">Siz 12 Eylül öncesi ve sonrasında Türk Tarih Kurumu<span class="dipnotno _idGenCharOverride-1"><a href="#footnote-220-210" id="footnote-220-210-backlink">210</a></span> üyesi olarak, Türkiye’nin bu önemli kurumunun yaşadığı geçiş ya da değişim sürecine de tanıklık ettiniz. Bu süreci konuşalım ama önce Türk Tarih Kurumu’na üye oluşunuzdan başlayalım. Ne zaman, kimin davetiyle kuruma üye oldunuz?</p>
			<p class="e-paragraf"><span class="CharOverride-9">Türk Tarih Kurumu’nun her sene nisan ayında bir genel kurulu olur ve burada eksik kadrolara yeni üyelikler teklif edilirdi. Türk Tarih Kurumu’nda eskiden üyelikler sınırlıydı, Avrupa’daki ilim kurulları gibi 40 kişiydi, 41 kişi olmazdı. Genelde, üyelik ömür boyu sürerdi. Ölen bir üyenin yerine de bu genel kurulda yeni bir üye seçilirdi. Kuruma aykırı olduğu için ayrılan ya da ihraç edilen tek tük üye olmuştur, onun haricinde ölüm dışında, üye olan bir daha ayrılmıyordu kurumdan. Yine böyle boşalan birkaç üyelik varmış ve benim üye olmam teklif edilmiş. Ekseriyetle kabul edilmişim. Bana bir tebligat yapıldı Türk Tarih Kurumu üyeliğine seçildiğime dair ve Ankara’daki binasına gittiğimde törenimsi bir toplantı yapılarak kurulun tüm üyeleriyle tanıştım. Hatta o toplantıda bir de hükümet komiseri olarak atanan bir memur vardı, üyelik işlemi usulüne göre yapılıyor mu diye takip ediliyordu. Çünkü o tarihlerde Türk Tarih Kurumu ile uğraşanlar var. Rahmetli İsmail Hakkı Uzunçarşılı</span><span class="dipnotno CharOverride-11"><a href="#footnote-220-211" id="footnote-220-211-backlink">211</a></span><span class="CharOverride-9"> bana kurumun üyelik fermanını verdi ve beni tebrik etti. </span></p>
			<div class="_idGenObjectLayout-2">
				<div class="koseliresim _idGenPageitem-51 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum11-1.jpg"/>
				</div>
			</div>
			<p class="e-resimalti"><span class="CharOverride-7">1970, Semavi Eyice Türk Tarih Kurumu’na üyelik töreninde. Arkada, Atatürk’ün Türk Tarih Kurumu üyelerine yönelik, “Biz daima hakikat arayan ve onu buldukça ve bulduğumuza kani oldukça ifadeye cüret gösteren adamlar olmalıyız” sözü altında üyeliğe kabul edilse de “cüreti” nedeniyle kurumdan iki kez uzaklaştırıldı (Ayakta, sağ başta)</span></p>
			<p class="e-soru">Siz üye olurken, Türk Tarih Kurumu’nda başka hangi isimler vardı?</p>
			<p class="e-paragraf"><span class="CharOverride-9">İsmail Hakkı Uzunçarşılı’nın yanı sıra Süheyl Ünver, Tahsin Öz, Ekrem Akurgal, Tahsin Özgüç</span><span class="dipnotno CharOverride-11"><a href="#footnote-220-212" id="footnote-220-212-backlink">212</a></span><span class="CharOverride-9"> gibi isimler vardı. Halil İnalcık da vardı. Halil uzun süre Kanada’da kaldı. Her konuda bir uzman vardı, ben de Bizans sanatı uzmanı olarak yer alıyordum. </span></p>
			<p class="e-soru">Hepsi kendi alanlarında dünya çapında tanınan bilim adamları... </p>
			<p class="e-paragraf"><span class="CharOverride-9">Evet, haddimiz olmayarak biz bir şeydik.</span></p>
			<p class="e-soru">Sizin uzmanlık alanınıza girdiği için bizzat sizin ilgilendiğiniz konular olmuştur mutlaka. Hangi dosyalar önünüze gelmişti?</p>
			<p class="e-paragraf"><span class="CharOverride-9">Mesela Türkiye sınırını geçer geçmez, Bulgaristan’da tarihi bir köprü vardır. Sinan eseri olduğu söylenen Cisri Mustafa Paşa Köprüsü,</span><span class="dipnotno CharOverride-11"><a href="#footnote-220-213" id="footnote-220-213-backlink">213</a></span><span class="CharOverride-9"> Bulgarlar tarafından yıkılmak istenmiş. Enteresandır, o devirde büyük cesaret gösteren bir Bulgar gazeteci de “Bu köprü ister Türk ister Bulgar olsun yüzyıllarca herkese hizmet etmiş, buradan kaldırılmamalı. Bu köprünün altından daha çok sular geçer” diye bir yazı yazmış. Bizim büyükelçi de gazeteyi görmüş ve Hariciye’ye haber vermiş, onlar durumu Türk Tarih Kurumu’na, bizimkiler de bana havale etti. Bir dosya hazırlamam istendi. Ben köprüyü görmüş değilim. Bir yazı hazırladım ve Türk Tarih Kurumu’na verdim ama bir şey yapılmadı. Derken o yaz, Almanya’da bir kongreye davet edildim ve hanımla birlikte karayolundan arabayla gittik. O zaman da Türkiye-Almanya yolu, bu köprüden geçiyordu sınırı aşarken. “Geçerken köprünün bir fotoğrafını da çekeyim” dedim ama kısa süre önce bir İngiliz mimar John Vorn’un başına gelmedik kalmamıştı o köprüde. Bu İngiliz mimar Türkiye’ye gelirken, tarihî köprünün üzerinde karısı ve çocuklarının fotoğrafını çekmiş. Karakola götürüp tüm gün ifadesini almışlar, çektiği fotoğraflara da el koymuşlar. Düşünün, Bulgarlar bu köprü üzerinde fotoğraf çekiyor diye İngiliz John’a bunu yaptılarsa, Türk Semavi fotoğraf çekerse neler yapmazlar ki? Ama fotoğraf makinemi önceden hazırlayıp yanımdaki koltuğa koydum. Tam üzerinden geçerken çat çat çektim ve durmadan yola devam ettim. Sonra Mustafa Paşa Köprüsü diye makale yazdım, fotoğraflarıyla birlikte. Sonra o fotoğraflar pek çok kişi tarafından da kullanıldı. Köprü o dönemde yıkılamamıştı ama hâlâ yerinde duruyor mu bilemiyorum. </span></p>
			<p class="e-paragraf"><span class="CharOverride-9">Yunanistan’dan da bir dosya geldi. Lozan sonrası Yunanistan’da kalan 150 bin kadar Batı Trakya Türkü var ya, hallerini bildiren bir şikayâtname yollamışlar ve dosya yine bana havale oldu. Dosyaya baktım, neler yok ki, “Kürt ajanlar gelip burada çalışıyor, bizimle ilgilenin” demişler. Camilerin ahvalini yazmışlar. Ellerinde ne belge varsa da dosyaya koymuşlar. Bizim hükümetin ise aldırdığı yok, bir rapor hazırladık gerekli tedbirlerin alınması için ama rapor nereye gitti bilmiyorum. </span></p>
			<p class="e-paragraf"><span class="CharOverride-9">Taksim Anıtı’nı yapan İtalyan Heykeltıraş Peitro Canonica’dır.</span><span class="dipnotno CharOverride-11"><a href="#footnote-220-214" id="footnote-220-214-backlink">214</a></span><span class="CharOverride-9"> Ankara Zafer Meydanı ve Etnografya müzesi önünde ve İzmir’de bir heykel olmak üzere Türkiye’de dört eseri vardır. Çarlık </span><span class="CharOverride-9">Rusya’sından Güney Amerika’ya kadar her yere heykel yapmış, Türkiye’ye de gelmiş ve aynı zamanda Mussolini’ye</span><span class="dipnotno CharOverride-11"><a href="#footnote-220-215" id="footnote-220-215-backlink">215</a></span><span class="CharOverride-9"> ajanlık yapmıştır. Vefat ettikten sonra, hanımı onun Türkiye üzerine yazdığı günlükleri, raporları İtalya’daki Türk Büyükelçiliği’ne vermiş. Dosya da yine Hariciye üzerinden bana geldi. Mussolini’ye gönderdiği raporlardan birinde, “Türkiye’de Masonlar çok etkili ve ağırlıkları vardır” diyor. Ama isim vermiyor. Canonica, Anadolu’da geziler yapıyor, Sivas’a bile gidiyor, Atatürk’le görüşüyor. Dört eserinin yanı sıra bir </span><span class="CharOverride-9">Atatürk büstü daha varmış atölyesinde ve karısı bunu bizimkilere hediye etmiş. Elçilik sofasına konmuştu o döneme, hâlâ duruyor mudur bilemem. Ben Canonica’nın notlarını bir rapor haline getirip Türk Tarih Kurumu’na sunmaya hazırlanırken, Kenan Evren Paşa birden beni kurul üyeliğinden attı. Ben bir kısmını kitapçık olarak yayınladım. Ama bir kısmını yayınlayacak yer bulamadım. Notlar evde çalışma masamın üzerinde duruyordu ve ziyaretime gelen bir yayıncı bu notları gördü ve alıp kitap yaptı.</span><span class="dipnotno CharOverride-11"><a href="#footnote-220-216" id="footnote-220-216-backlink">216</a></span></p>
			<p class="e-soru">Efendim siz Türk Tarih Kurumu’ndan neden çıkarıldınız?</p>
			<p class="e-paragraf"><span class="CharOverride-9">Bir bilsem.... Evren Paşa Türk Tarih Kurumu’nda tasfiyeler yaptı ve o arada çıkarılanlar arasında ben de yer aldım. Birçok değerli hocayı Türk Tarih Kurumu’ndan uzaklaştırdı. Evren Paşa’nın talimatıyla oluyor ama Türk Tarih Kurumu’ndan tasfiyeler esas Evren Paşa’nın mı yoksa Suat İlhan Paşa’nın</span><span class="dipnotno CharOverride-11"><a href="#footnote-220-217" id="footnote-220-217-backlink">217</a></span><span class="CharOverride-9"> mı kararıydı, belli değil. Kültür işlerinde en başta gelenlerden biriydi o. </span></p>
			<p class="e-soru">Paşa’nın üniversiteleri, hocaları tanıma imkânı yok. Hangi hocayı tasfiye edip yerine kimin getirileceğine nasıl karar vermiş?</p>
			<p class="e-paragraf"><span class="CharOverride-9">Tanımalarına imkân yok. Sivillerden, hatta profesörlerden paşaların yanına üşüşüp fikir verenler çıktı ortaya: Bunu böyle yapın, şunu şöyle.... Falan hocayı çıkaralım, yerine falancayı koyalım... Filancayı tasfiye edin... Şerif Baştan vardı bizde mesela. Liseden mezun olduktan sonra bursla Macaristan’a gönderilmiş. Orada iyi kötü bir tez yapmış gelmiş burada Dil, Tarih’in Macar Dili ve Edebiyatı hocası olmuş. Ama bu bölümün öğrencisi yok. Atatürk devrinde böyle bir bölüm kurulmuş. Ama öğrenciler bakmış bir işe yarayan bölüm değil, kimse kayıt yaptırmamış bu bölüme. O zaman da merkezî yerleştirme sınavı yok, herkes istediği, heves ettiği yere giriyor biliyorsunuz. Macar Edebiyatı’na girecek de öğrenci mezun olunca ne olacak, yok iş... Ona bir masa vermişler ama hiç öğrenci yok. Benden de 10 yaş büyüktü. Onu atadılar benim yerime mesela, Ekrem Akurgal ve Halil İnalcıklar ile birlikte ben de 1982’de kuruldan çıkarıldım. Atatürk’ün İnönü’ye bir telgrafı vardı ya, “Gezdiğim, dolaştığım yerlerde birçok kazının yabancılar tarafından yapılmakta olduğunu gördüm. Türk gençleri Avrupa’da tahsil yapıp gelsin, kazıları onlar yapsın” diye. İşte o günden sonra yetiştirilen ne kadar Türk sanat tarihçisi varsa, </span><span class="CharOverride-9">Kenan Evren Paşa hepsini sildi süpürdü.</span><span class="dipnotno CharOverride-11"><a href="#footnote-220-218" id="footnote-220-218-backlink">218</a></span></p>
			<p class="e-soru">Size, kuruldan çıkarmanıza dair hiçbir gerekçe sunulmadı mı, yazılı veya sözlü?</p>
			<p class="e-paragraf"><span class="CharOverride-9">Türk Tarih Kurumu’ndan çıkarılmamdan sonra, bir gün bir vesileyle Kenan Paşa ile bir araya geldik. Ve ona nedenini sordum, aramızda şöyle bir konuşma geçti:</span></p>
			<p class="e-paragraf"><span class="CharOverride-9">- Paşam, kurulda değişikliklere gittiniz.</span></p>
			<p class="e-paragraf"><span class="CharOverride-9">- Evet.</span></p>
			<p class="e-paragraf"><span class="CharOverride-9">- Neden böyle bir tasfiye gerçekleştirdiniz?</span></p>
			<p class="e-paragraf"><span class="CharOverride-9">- Gençleştirdik efendim Türk Tarih Kurumu’nu.</span></p>
			<p class="e-paragraf"><span class="CharOverride-9">- Paşam ben ihtiyar mıydım, 50’li yaşlardadım. Beni de kuruldan uzaklaştırdınız. Yerime de benden 10 yaş büyük bir ismi üye yaptınız.</span></p>
			<p class="e-soru">Kenan Paşa’nın cevabı ne oldu?</p>
			<p class="e-paragraf"><span class="CharOverride-9">Suratıma baktı kaldı. Evren Paşa önce bizi attı, yerimize yeni üyeler koydu. Aradan dört yıl geçti, Halil İnalcık ve beni Türk Tarih Kurumu’na yeniden davet edip üye yaptılar. Yaptılar ama ben neden atıldığımı anlayamadığım için mahkeme kanalıyla Evren Paşa’ya, “Türk Tarih Kurulu’ndan hangi gerekçeyle atıldım?” diye sordum. Bunu sormak hakkım değil mi? “Vay efendim, sen bunu nasıl sorarsın?” Ben bunu Paşa’ya sordum, dönemin kurum başkanı da bu sorum üzerine Türk Tarih Kurumu’ndan beni ikinci kez kovdu. Düşünün ben çalışmalarımdan dolayı Alman Arkeoloji Enstitüsü’ne asli üye yapılıyorum, Fransız Devlet nişanı Legion d’Honneur’u alıyorum, Belçika Kraliyet Akademisi üyesi yapılıyorum ama aynı dönemde Türkiye’de Türk Tarih Kurumu’ndan da sonra Anıtlar Kurulu’ndan da atılıyorum. Yani Türkiye’de hiçbir zaman geçerliliğim olmadı. Hep derim zaten, Türkiye’de beni korunması gereken bir tarihî eser gibi görüyorlar. Zaman zaman toplantılara konuşmacı olarak çağrılıyorum ama herhalde birkaç konferans sonra kaybolup gideceğiz. </span></p>
			<p class="e-soru">Sizi Türk Tarih Kurumu’ndan çıkaran başkan kimdi?</p>
			<p class="e-paragraf"><span class="CharOverride-9">Yusuf Halaçoğlu. Üniversitedeyken Münir Aktepe’nin asistanıydı, karşımıza önünü ilikleyerek çıkardı. Hızla profesör oldu, pat diye Türk Tarih Kurumu’na başkan yapıldı. </span></p>
			<p class="e-soru">Yusuf Bey size bu kararı nasıl açıkladı? Neler konuştunuz?</p>
			<p class="e-paragraf"><span class="CharOverride-9">Yazılı olarak bildirdi. </span></p>
			<p class="e-soru">Bugün artık Cumhurbaşkanlığı tarafından devletin en yüksek ödülüne layık görülmüş bir bilim adamı olarak Türk Tarih Kurumu’na yeniden üye yapıldınız mı?</p>
			<p class="e-paragraf"><span class="CharOverride-9">Ben, Türk Tarih Kurumu’ndan hiçbir şey konuşulmadan bir değil iki kez kovulmuş tek adamım. Kenan Evren Paşa’ya mahkeme açtığım duyulunca pekala, “Siz doğrudan doğruya Evren Paşa’ya mahkeme kanalıyla soru sorduğunuz için sizi ihraç ettik” diye yazabilirlerdi... Ama bu da denilmedi. Ben hâlâ neden atıldığımın gerekçesini bilmiyorum, ihraç edildiğimi bildiren mektuptan da öğrenemedim. Halil İnalcık ve ben, Türk Tarih Kurumu’nun sağ kalan en yaşlı iki üyesiyiz diye bize plaket verdiler. Davet geldiğinde onlara söyledim, “Beyler ben Türk Tarih Kurumu’na üye değilim” diye ama ısrarcı oldukları için kırmayıp gittim. Türk Tarih Kurumu’nda da Cumhurbaşkanlığı ödül töreninde</span><span class="dipnotno CharOverride-11"><a href="#footnote-220-219" id="footnote-220-219-backlink">219</a></span><span class="CharOverride-9"> de çıkıp şunu söylemiştim, yine aynı şeyi söyleyeyim, “Vakt-i zamanında Şair Eşref şöyle söylemiş, devr-i mutlakiyette konuşmak suç idi. Vakta ki devr-i meşrutiyet geldi. Söyletirler önce adamı sonra bellerler anasını... Benim de başıma gelen budur.”</span></p>
			<p class="e-soru">Cumhurbaşkanının yanıtı ne oldu?</p>
			<p class="e-paragraf"><span class="CharOverride-9">Güldüler, alkışladılar. Yani ben hâlâ Türk Tarih Kurumu’ndan atılma gerekçemi anlayabilmiş değilim. </span></p>
			<p class="e-soru">Türk Tarih Kurumu, en yaşlı üye diye size ödül veriyor ama sizi yeniden aktif üye yapmak üzere bir girişimde bulunmuyor mu?</p>
			<p class="e-paragraf"><span class="CharOverride-9">Hayır.</span></p>
			<p class="e-soru">Neden?</p>
			<p class="e-paragraf"><span class="CharOverride-9">Nedenini de bilmiyorum. Aslında onu yapmaları lazım ama yapamıyorlar. Neden yapamıyorlar, bilmiyorum. Hâlâ Evren Paşa’dan korkuyorlar demek ki! Artık üye olsam ne olacak, olmasam ne olacak? Belki yurtdışında bir geziye gidebilir ya da vaktiyle başlamış olduğum bazı projeleri yürütebilirdim, kazancım o olurdu. Evren Paşa, “Ben bu adamları atıyorum ama bunların Türk Tarih Kurumu’ndaki faaliyetleri nedir?” diye niye düşünmez? Basılmış kitaplar var üyelerin faaliyetlerine dair, aç ona bak hiç değilse. Semavi Eyice şu tarihte üye olmuş, şu kadar kitap ve makale yazmış... Kapı dışarı edilmesine neden olan belgeyi imzalarken, “Yahu bu adam ne yapmış” diye bir bak. Sadece Türk </span><span class="CharOverride-9">Tarih Kurumu’ndaki yayınlarımın listesini alt alta koysanız iki buçuk sayfa ediyor. Başka söyleyecek bir şey yok. Durum bu, ben her şeyden soğudum, üye olmuşum ne olacak olmamışım ne olacak?</span></p>
			<p class="e-soru">Kişiler geçmişte hata yapmış olabilir, ama Türk Tarih Kurumu büyük bir kurum.</p>
			<p class="e-paragraf"><span class="CharOverride-9">Büyük kurum. Onlara benim faydam olabilirdi. Düşün ki ben Dışişleri aracılığıyla yurtdışında bazı hususlarda Türkiye’yi temsilen gönderiliyordum. Yabancı dilde münakaşa edebiliyordum Türkiye adına oralarda. Mesela bir Güneydoğu Avrupa Kongresi olacak: Bulgarlar, Sırplar, Yunanlar var. Ben o zaman Türk Tarih Kurumu üyesi değilim, Türk Tarih Kurumu’ndan da bir kişi gönderilmiş ama Bulgarlar, “Türkiye’deki askerî rejim üzerine” bildiri veriyor. Ben Dışişleri Bakanlığı kanalıyla orada bulunuyorum ama Türk Tarih Kurumu’nun gönderdiği üye de orada. “Cevap versene bu adamlara” dedim, meğer dil bilmiyormuş. “Benim Fransızcam yok, sen konuş” dedi. “Yoksa ne geldin bu toplantıya!” Kalktım dedim ki, “Burası bilimsel bir toplantı yeri, burada askerî rejime dair bir bildiri verilemez. Mesela Bulgaristan ve Macaristan’da Osmanlı kültürünün etkilerinin konuşabiliriz ama Türkiye’deki askerî rejim üzerine bildiri olmaz. Bunlar polemik, ilmî kongre yapmalıyız burada.” Herifin kendi ülkesi komünist rejim tarafından yönetiliyor, bizdeki askerî rejim hakkında bildiri yayınlıyor... O zamanlar yine iyi kötü bir şeyler bilen adamlar vardı kurullarda, şimdi hepsi tasfiye olu. Bugün bir Bizans kongresine gönder bu zevatı, Yunanlar karşısında ne yapar bilmem. </span></p>
			<p class="e-perde" id="_idParaDest-12">Onikinci Bölüm Koruma Kurulu Yılları</p>
			<p class="e-1-baslik">BEN HÂLÂ PROFESÖR SEMAVİ EYİCE’YİM, İSMAİL BEY NEREDE?</p>
			<p class="e-soru">Siz 1958-1982 yılları arasında bugün Koruma Kurulu adı altında anılan ve görev sahası Edirne’den Kars’a kadar tüm Türkiye olan Gayrimenkul Eski Eserler ve Anıtlar Yüksek Kurulu üyeliği ve başkanlığı yaptınız. Bu sırada o eski ahşap evler, tarihî eser ve ormanlarla dolu eski İstanbul’dan Sultanahmet ile yarışan gökdelenlerle dolu yeni İstanbul’a, Arnavut kaldırımlı sokaklarından Vatan ve Millet caddelerinin açılmasına, TEM, E5 yollarına ve boğaz köprülerinin yapılmasına, tarihî şehrin birkaç yüz binden 15 milyon nüfusa ulaşmasına tanıklık ettiniz. Taksim’e camiden Sultan Sarayı bahçesine otel yapımına kadar sayısız olayın bizzat içinde yer aldınız. Bu süreci konuşmaya, Anıtlar Kurulu’na üye olmanızdan başlayalım mı? Ne zaman, nasıl üye oldunuz?</p>
			<p class="e-paragraf"><span class="CharOverride-9">1958 yılında kurul üyelerinin davetiyle üye oldum ve 1999 yılında istifa edene kadar da 40 yıl üye ve başkan olarak görev yaptım. </span></p>
			<p class="e-soru">Davet kimden, nasıl geldi?</p>
			<p class="e-paragraf"><span class="CharOverride-9">O zamanlar kurul üyeleri, yeni üyeleri kendileri seçiyordu. Kurulun statüsü gereği, üniversitelerden iki, iki bakanlıktan birer üye olmak üzere dört üye bulunuyordu. Çok yaşlanan ve sağlık sorunları yaşayan kuruldaki Celal Esad Arseven’in yerine beni düşünmüşler. Rıfkı Meriç</span><span class="dipnotno CharOverride-11"><a href="#footnote-220-220" id="footnote-220-220-backlink">220</a></span><span class="CharOverride-9"> vardı kurulda. O zaman Mimar Sinan Üniversitesi adına mı yoksa bakanlıklar adına mı üyeydi bilmiyorum ama İstanbul Üniversitesi’ndeki odama gelerek üyeliği bana tebliğ etti. Arseven’in sinir sistemi bozuk olduğu için göz kapaklarında sorun yaşıyordu ve gözlerini yapıştırdı. Rahmetli için, “Genç Hanım geldiğinde görmek için göz kapaklarını yapıştırdı” dediler. </span></p>
			<p class="e-soru">Anıtlar Kurulu’ndan olaylı bir şekilde ayrıldınız. Taksim’e Cami yapımına izin vermediğiniz gerekçesiyle görevden alındığınız açıklandı. </p>
			<p class="e-paragraf"><span class="CharOverride-9">Erbakan’ın</span><span class="dipnotno CharOverride-11"><a href="#footnote-220-221" id="footnote-220-221-backlink">221</a></span><span class="CharOverride-9"> Kültür Bakanı İsmail Kahraman</span><span class="dipnotno CharOverride-11"><a href="#footnote-220-222" id="footnote-220-222-backlink">222</a></span><span class="CharOverride-9"> beni görevden aldı. Kültür Bakanlığı’na bağlıdır koruma kurulu. Sonra da, “Cami yaptırmamıza anıtlar kurulu üyesi mani oldu. Alnı secdeye varmamış, Hristiyan piyonu olmuş. Kolundan tuttuğum gibi kapının önüne koydum” diye Bartın’da köylülere nutuk çekmiş bir de benim hakkımda bu bakan. </span></p>
			<p class="e-soru">Meselenin özü neydi?</p>
			<p class="e-paragraf"><span class="CharOverride-9">Efendim ben cami yapılmasına mani olmadım. Şifahi olarak bana bir soru soruldu, resmî bir yazı bile yoktu ortada. Taksim’e cami yapılmasına ilişkin görüşüm sorulunca ben de, “Buraya bir cami yapılacaksa, söz konusu eser bir yarışma sonucu seçilmeli. Yeşilköy’e yapıldığı gibi bir cami de yapılmaz Taksim’e. Taksim’in gelecekteki fonksiyonunun ne olacağı düşünülmeli, bir plan çerçevesinde uygun bir yere yapılmalı” dedim. Taksim’in ne olacağına henüz karar verilememiş, bir planı yok. Prost,</span><span class="dipnotno CharOverride-11"><a href="#footnote-220-223" id="footnote-220-223-backlink">223</a></span><span class="CharOverride-9"> nazım planlarında İstanbul’un merkezini Taksim’e taşıyordu ve tüm ana caddeleri orada buluşturuyordu. Mesela şimdi Taksim, metro ve fünikülerin kavşak noktası oldu, o zaman böyle bir şeyinbahsi bile söz konusu değildi. Bunlar etüt edilsin önce... </span></p>
			<div class="_idGenObjectLayout-2">
				<div class="koseliresim _idGenPageitem-52 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum12-1.jpg"/>
				</div>
			</div>
			<p class="e-resimalti"><span class="CharOverride-7">Yıl 1984, Bizans Sanat Tarihi Kürsü Başkanı ve Koruma Kurulu Başkanı Prof. Dr. Semavi Eyice, Fatih’teki Atalay Camii’nin temel atma töreninde (Sağ başta)</span></p>
			<p class="e-soru">Yani siz cami yapılmasına karşı değildiniz?</p>
			<p class="e-paragraf"><span class="CharOverride-9">Ben cami yapılmasına değil, plansız yapılmasına karşı çıktım! Taksim’e ne olacağına karar verilsin. Sonra münasip yere yapılsın. Tartışmalar üzerine o dönemde Reha Muhtar televizyonda konuşmaya çağırdı. Ben de anlattım, “Beni Hristiyan olduğum için camiye izin vermemekle suçluyor bakan. Beni tanıyanlar bilir, ispata gerek yok. Alnımı secdeye vurmak ya da vurmamak benim ile Allah arasındadır. Buna üçüncü bir kişinin karışma hakkı da yok. Evet, kurul bakanlığa bağlı ve beni kapının önüne koyduğunu söylüyor lakin bu olaydan sonra ben yine Prof. Dr. Semavi Eyice olarak kalırım ama bana bunu yapan bakan yarın o ne olur, bilemem” dedim. Ben hâlâ Sanat Tarihçisi Prof. Dr. Semavi Eyice’yim, o bakan şimdi nerededir, ne yapıyordum bilmiyorum. Bakanın açıklamalarından sonra bana inanılmaz telefonlar gelmeye başladı: İzmir’den Sivas’a ve yurtdışına sayısız yerden. </span></p>
			<p class="e-soru">Kurul olarak sizin caminin yapılacağı yer konusunda bir öneriniz olmuş muydu?</p>
			<p class="e-paragraf"><span class="CharOverride-9">Meydanda su mahzeninin olduğu yere, İngiliz Konsolosluğu kenarındaki Kamer Hatun Camii</span><span class="dipnotno CharOverride-11"><a href="#footnote-220-224" id="footnote-220-224-backlink">224</a></span><span class="CharOverride-9"> gibi güzel bir cami yapılabilirdi. Ben bunu da önerdim.</span></p>
			<p class="e-soru">Küçük ama sanat değeri yüksek bir cami yapılmasını mı önerdiniz?</p>
			<p class="e-paragraf"><span class="CharOverride-9">Tabii, ben onu önerdim. Orada tenekeden minareli bir mescit var. Köfteci bacası gibi. Bu da insan haysiyetine dokunuyor. Karşısında Rumların harikulade kilisesi, beride Katolik Ermenilerin çok güzel bir kilisesi var ve karşılarında da dönerci tezgâhı gibi bir cami. Bu da olmaz. Su mahzeninin arkasındaki otopark olarak kullanılan alana derli toplu bir cami yapın… Ama bunlar altı dükkân üstü cami, trafiğin tam kavşak noktasına bilmem kaç yüz bin kişilik bir yapıdan bahsediyor. Ben orada Taksim Anıtı ve Taksim’e adını veren Sultan Mahmut’un Su Maksemi’ni kurtarmaya çalıştım. Onlara dedim ki:</span></p>
			<p class="e-paragraf"><span class="CharOverride-9">– Oraya sizin düşündüğünüz gibi dört minareli, çok katlı bir cami sığmaz. Bir eski eserci olarak da Sultan Mahmut’un Su Maksemi’ni de size yıktırmam. Bu maksem, Taksim’den tüm bölgeye suyu taksim eden bir merkez. Düşünün meydana adını veren su maksemi yıkılacak! 1720’de Sultan Mahmut tarafından yapılmış muazzam bir su sistemi bu ayrıca. Keşke orada Roma’daki gibi turistik bir çeşme olsaydı herkesin toplanabileceği… Hem oraya da bir Osmanlı-Türk sembolü kurulur.</span></p>
			<p class="e-paragraf"><span class="CharOverride-9">– Onu yıkarız.</span></p>
			<p class="e-paragraf"><span class="CharOverride-9">– Yıktırmam. </span></p>
			<p class="e-soru">Bu konuşmayı kiminle yaptınız?</p>
			<p class="e-paragraf"><span class="CharOverride-9">Kültür bakanıyla, telefonda böyle konuştuk. Cumhuriyet dönemi birkaç anıttan biri, artık ona da saygı gösterin. Gösterilmedi. İsmet İnönü de demin bahsettiğim atlı kaidesini koymak istemişti Taksim Meydanı’na ama o da koyamadı. Hatta üzeri tahtayla kaplı halde getirdiler meydana. İnönü’yü Rönesans devri kahramanları gibi tasvir eden bir heykeldi ama kaideyi yerine oturtmaya cesaret edemediler. Biliyorlardı ki tehlikeli bir şey, halk bir gece devirir heykeli. </span></p>
			<p class="e-soru">Siz görevden alındıktan sonra yerinize üye olarak kim atandı?</p>
			<p class="e-paragraf"><span class="CharOverride-9">Kadir Topbaş. Daha sonra </span><span class="CharOverride-9">Beyoğlu ve İstanbul Büyükşehir Belediye Başkanı oldu ama o zaman adı sanı duyulmamıştı. Ama bu olaydan sonra bir davette beni görünce yanıma geldi, “Çok üzgünüm böyle bir şey olduğu için” dedi. Benden sonra duyduğuma göre, İstanbul kurulunun başına bir hukukçuyu getirmişlerdi. Anıtlar Kurulu eskiden bir taneydi ve Edirne’den Kars’a kadar tüm Türkiye’ye bakardı. Sonra sulandırdılar da sulandırdılar. Sadece İstanbul’da 11 tane kurul varmış, ne olur bu? Bu işte artık konuşmuyorum. Yapanlar istediğini yapsın. </span></p>
			<p class="e-soru">Taksim’e cami yapımı hâlâ tartışılıyor. İstanbul’u en iyi bilen isimlerden biri olarak siz ne diyorsunuz? Yapılacaksa, nereye ve nasıl yapılmalı?</p>
			<p class="e-paragraf"><span class="CharOverride-9">Orası artık karıştı, ne olacağı belli değil. Tarlabaşı, Harbiye, Gümüşsuyu’ndan yollar tüneller geliyor, Levent’ten gelen metro Kabataş’tan gelen fünikülerin düğüm noktası oldu. Meydanın altı da bir âlem oldu. Önce Taksim’in bir planı yapılsın, nasıl bir fonksiyon yükleneceğine karar verilsin. Sonra uygun bir yer belirlensin ve uluslararası bir yarışmayla bir eser seçilsin ve cami yapılsın. Yoksa Taksim’e cami yapılmasına niye karşı çıkayım! Ben kaç tane camiyi yok olmaktan kurtarmışım…</span></p>
			<p class="e-soru">Hangi camiler yok olacaktı, siz nasıl kurtardınız?</p>
			<p class="e-paragraf"><span class="CharOverride-9">Kaç tane sayabilirim şimdi! Hafız Paşa Camii, belediye tarafından arazisi satılığa çıkarılmış, yerine yurt yapılacaktı. Edirnekapı’da 16’ıncı yüzyıldan kalma bir camiyken büyük </span><span class="CharOverride-9">Fatih Yangını’nda hasar görmüş ama duvarları duruyor. Bir de rapor yazmışlar satılığa çıkarmadan önce, “Burada belli belirsiz bir medresenin duvar kalıntıları var” diye. Ben müdahale ettim, gidilip yeniden bakıldı. Vakıflar tarafından ihya edildi ve bugün, içerisinde namaz kılınıyor. Adil Şah Kadın Camii de öyle… Fener sırtlarında Sultan II. Beyazıd’ın nişancısı ve şair Tacizade Cafer Çelebi’nin vakfettiği bir camii vardır. Hem de tam Fener Patrikhanesi’nin sırasında. Gecekonduları tahliye ettirdim ve bugün orada da namaz kılınıyor. Hangi birini sayayım! Bulgaristan’da kiliseye çevrilmiş Mimar Sinan camilerini bile buldum. Sofya’da, içine girdiğinizde İslami mimari olduğunu görmek mümkündü. Geçmiş fotoğraf ve resimleri araştırdım, baktım Bosnalı Mehmet Paşa Camii. 16’ıncı asırdan kalma bir Sinan eseri ama 1902 yılında Bulgarlar tarafından kiliseye çevrilmiş. </span></p>
			<p class="e-soru">Eski Kültür Bakanı İsmail Kahraman sizi görevden aldı ama bir süre sonra yeniden kurul üyesi olarak gördük sizi. Nasıl oldu bu?</p>
			<p class="e-paragraf"><span class="CharOverride-9">İsmail Kahraman’dan sonra yerine gelen bakan</span><span class="dipnotno CharOverride-11"><a href="#footnote-220-225" id="footnote-220-225-backlink">225</a></span><span class="CharOverride-9"> beni aradı, evimizde bizi ziyaret etmek istediğini söyledi. Kalabalık bir heyetle geldi, “Bakanlık olarak sizden özür diliyoruz, size böyle bir şey yapıldığı için” dedi ve kurula yeniden dönmemi istedi. Biz de, “Pekala” dedik. </span></p>
			<p class="e-soru">Ama sonra siz istifa ederek Koruma Kurulu’ndan ayrıldınız. Neden?</p>
			<p class="e-paragraf"><span class="CharOverride-9">Aslında Anıtlar Kurulu’ndan da iki kez uzaklaştırılmıştım. İsmail Kahraman tarafından görevden alınıp 1998’de geri döndükten sonra, bir yıl kadar sonra kendim istifa ettim. İki kez uzaklaştırıldıktan sonra geri döndüğüm Koruma Kurulu’ndan istifama neden olan olay, Üsküdar Meydanı’ndaki tarihi çeşmenin restorasyonuna ilişkin tartışmadır. Bu çeşme, Menderes döneminden çukurda kaldığı gerekçesiyle yerinden sökülmüş ve sonra gelişigüzel bir şekilde çatı yapılmıştı. Eski gravür ve resimlerde, çeşmenin minik minik kubbeleri görünürdü. Onların yapılması için bir proje hazırlandı. Gene mimarlar takımı kurula oturup konuştu: Hatalı çeşmenin de rölövesi lazım... “Yeter artık” diyerek kalktım ve istifa ettim. Hatalı yapılmış olanın yerine doğrusunun rölövesi yapılmış gelmiş, biz onu tasdikle görevliyiz. Hatalı olanın rölövesi ne işe yarayacak?</span></p>
			<p class="e-soru">Koruma Kurulu’ndan ilk uzaklaştırılmanıza neden olan olay neydi, ne yaşandı?</p>
			<p class="e-paragraf"><span class="CharOverride-9">Kurula bir mimar, bir binanın restorasyonu projesi getirmiş. Bina ikinci sınıf tarihî eser tescilli. Kurul üyelerinin, projeye onay vermemek için ayak sürüdüğünü görüyorum. Üyelerden biri, “Binanın alt katındaki penceresinde beş parmaklık varken, restorasyon projesinde altı parmak görünüyormuş” bundan dolayı projeye itiraz ediyor. Öteki üye ise restorasyon projesinin altındaki mimarlık bürosunun ismine baktı ve, “Efenim İstanbul’da daha iyi mimarlık büroları var, proje ona niye verildi” dedi. Ayağa kalktım, “Oldu olacak, projeyi alacak firmayı da tarif edin, ofisin adını da verin” dedim ve çıktım. Kurulun vazifesi, projenin doğru olup olmamasına bakmaktır. Bir bina. Bu olaya kızdım ve bir süre toplantılara gitmedim. “Toplantılara katılmadığım” gerekçesiyle üyeliğimi düşürmüşler. </span></p>
			<p class="e-soru">1958 yılında girdiğiniz Anıtlar Kurulu’ndan ilk uzaklaştırılmanız 1986’da kurul içindeki bir tartışmadan, ikincisi de 1997’de Taksim Cami’ne izin vermediğiniz gerekçesiyle dönemin kültür bakanı tarafından vuku buldu. İlk uzaklaştırılmadan sonra, kurula nasıl döndünüz?</p>
			<p class="e-paragraf"><span class="CharOverride-9">Bir buçuk yıl sonra dönemin Kültür Bakanı Tınaz Titiz</span><span class="dipnotno CharOverride-11"><a href="#footnote-220-226" id="footnote-220-226-backlink">226</a></span><span class="CharOverride-9"> tarafından re’sen yeniden kurula atandım. Ben kendisini hiç tanımam. Hatta dededen kalma bir arsanın istimlak parasını almaya Amasra’ya gittiğimde tesadüfen o da orada Atatürk heykelinin açılışında bulunuyordu. Karşılaşmamak için kaçtım hemen Amasra’dan, sonra laf olur diye. Tınaz Titiz, sormuş soruşturmuş, sonra aradı beni, “Sizi yeniden kurula tayin ettik” dedi. Sonra resmî bir yazı geldi, “Gidelim bari” dedik. Ama o sırada kurulda da değişiklikler olmuş tabii. Muhteşem Giray</span><span class="dipnotno CharOverride-11"><a href="#footnote-220-227" id="footnote-220-227-backlink">227</a></span><span class="CharOverride-9"> aradı beni, “Bilmem kimi başkan yapma kararı aldık” dedi. “O gizli oylamayla yapılır. Kurul toplanır, seçime gidilir ve gizli oylamada en çok oyu alan başkan olur” dedim. Başkan seçilecek olan toplantıya özellikle geç gittim. “Bu arada onlar da istediklerini seçerler, ben de bu işe karışmamış olurum” düşüncesindeydim. Geç gittim ama baktım, oylamaya geçmeyip beklemişler. Kurul üyelerinden YTÜ Rektörü Süha,</span><span class="dipnotno CharOverride-11"><a href="#footnote-220-228" id="footnote-220-228-backlink">228</a></span><span class="CharOverride-9"> “İçimizde en deneyimli ve en bilgili isim Semavi Hoca, onun başkan olmasını teklif ediyorum” dedi ve oylamaya geçildi. Baktım, ben başkan seçildim. </span></p>
			<p class="e-soru">Bu arada, istifa etmenize neden olan tartışmalı proje ne oldu?</p>
			<p class="e-paragraf"><span class="CharOverride-9">Kurulda bekleyen dosyaları getirdiler önüme. Bir buçuk seneki o dosyaya da baktım bu arada, kuruldan geçmiş. Hem de nasıl: Orijinal projede beş parmaklıklı pencere varken restorasyon projesinde altı parmaklı olduğu gerekçesiyle karşı çıkıyorlardı ya binayı korumak için, binanın tescilini kaldırmışlar ve restorasyon projesini de kuruldan birinin mimar oğluna vermişler...</span></p>
			<p class="e-soru">O dönemde kurul başkanı kimdi?</p>
			<p class="e-paragraf"><span class="CharOverride-9">Orhan Alsaç.</span><span class="dipnotno CharOverride-11"><a href="#footnote-220-229" id="footnote-220-229-backlink">229</a></span><span class="CharOverride-9"> </span></p>
			<p class="e-soru">Kültür bakanlarının yanı sıra, başbakan ya da cumhurbaşkanından talimat geldiği oldu mu?</p>
			<p class="e-paragraf"><span class="CharOverride-9">Anıtlar Kurulu Başkanı olduğum sırada, Edirne’de yer alan Karaağaç Tren İstasyonu’na ilişkin bir konu geldi. İstasyona giden üç kilometre yolun iki tarafına ağaç dikilmiş, tabanına parke döşenmişti. Ama Lozan sonrası demiryolu hattının devamı Yunanistan’da kaldığı için bu istasyon artık kullanılmaz olmuştu. Mimar Kemalettin</span><span class="dipnotno CharOverride-11"><a href="#footnote-220-230" id="footnote-220-230-backlink">230</a></span><span class="CharOverride-9"> tarafından gayet sanatkarâne yapılmış bir bina. TCDD, “Onu açalım” dedi. Ama taksiler istasyona gitmek üzereyken parke yolda gitmekten rahatsız oluyorlarmış. “Parke sökülsün asfalt olsun” diye tutturdular. Belediye bizi şikâyet etmiş, “İnatçı kurul parkeleri söktürmüyor” diye. Evren Paşa da beni çağırdı, “Benden şoförler rica etti, bu yol neden yapılmıyor” diye sordu. Ben de anlattım, “Bu tarihî bir yol, kendine has özellikleri var. İki kenarında ağaçların gölgesi olan güzel bir yol. Yaya bile yürüyebilirsin. Sonra sizin burada paletli motorlu birlikleriniz var, bir kere geçseler o asfalttan bir daha hayır gelmez. Ve burası açık arazi olduğu için don olur, bu yol en uygun seçenek. Ama istiyorsanız altın kaplatın üzerine” dedim. O sırada bir şey olmadı ama şimdi ne haldedir bilemiyorum. </span></p>
			<p class="e-soru">Başlangıçta koruma kurullarında kendi alanlarında son derece değerli bilim adamları görev alırken daha sonra üyelerin akademik seviyesinin düştüğüne, rüşvet ve kayırma iddialarının arttığına tanık oluyoruz. Özellikle İstanbul’daki kurullar, bazen milyarlarca dolarlık projelerin geleceğine karar veriyor. Bu da tescilli eser ya da tabiat varlıkları nedeniyle bazı projelerin inşaatına karşı çıkan kurul üyelerinin bazen parayla bazen de baskıyla ikna edilmeye çalışıldığı durumlar yaşanabiliyor. Geçmişte bunun örnekleri var. Siz, 40 yıl süreyle kurul üyeliği ve başkanlığı yapmış bir akademisyen olarak, bu tip girişimlerle karşılaştığınız oldu mu? Karşı çıktığınız proje nedeniyle bakan tarafından görevden alınarak siyasi baskıya maruz kaldığınızı biliyoruz ama rüşvet teklif edildiği oldu mu?</p>
			<p class="e-paragraf"><span class="CharOverride-9">Ooo, neler neler... Bir keresinde, hem koruma kurulunun kullanımına hem de şahsıma verilmek üzere son model araba teklif ettiler projelerine onay verilmesi için. Bununla da yetinmediler, bizim küçük kızın ABD’de tahsilinin masraflarını, karı koca yılda iki kez onu ziyarete gitmemizin masraflarını karşılamayı teklif ettiler. Niye? Bir yapıyı tarihî eser statüsünden çıkarmamı istiyorlar. Çıkınca istediklerini yapacaklar. Bir de tam tersi oldu… Süleymaniye’de bir iş hanının yıkılması söz konusu. İçinde bulunan esnaf yıkılmamasını istiyor, mal sahibi yıkılarak yerine başka bir şey yapılmasını istiyor. Gittim baktım, yapının tarihî eserle falan hiç ilgisi yok. Hanın içindekiler, “Yapıyı tarihî eser statüsüne alın, tescilleyin, yıkılmasın” diyor ve tekliflerde bulunuyor. “Olmaz” dedim. </span></p>
			<p class="e-soru">Peki silahlı tehdit aldığınız oldu mu?</p>
			<p class="e-paragraf"><span class="CharOverride-9">Perşembe günleri 16.00’da fakültede işim biterdi. Otobüse biner, o zaman Kabataş’ta olan kurula giderdim. Problemli dosyaları sırayla incelerdim. Sonra, “Derdi olan varsa gelsin anlatsın” derdim, gelenleri de dinlerdim. Re’sen karar verirdim. Bir gün kurulda dosyaları incelerken, baktım bir adam dışarıda bağırıp çağırıyor kendisine haksızlık yapıldığına dair söyleniyor. Bir de, “Ben albayım” diye bağırıyor. Çıkıp dedim ki ona, “Git bir manga asker al da gel.” Sonra odaya dönüp, adamın dosyasına bir baktım. Adam haklı. Haber gönderdim, “Özür dilesin, işini yapayım.” Bana söker mi albaylık… Yaşlı bir kadına da benzer şekilde haksızlık yapılmış. Gidip yerinde inceledim. Sonra dosyasına olur verdim. Kadın, “Allah’ım bu memlekette böyle insanlar varmış. Sağduyulu” dedi. Bir gün Edirne Belediye Başkanı beni arıyor, “Kurul başkanı vadetti ama işimiz olmadı” diyor. “Beyefendi kurul başkanı benim, ne </span><span class="CharOverride-9">Edirne’ye geldim ne sizi tanırım ne de vaatte bulundum birine” dedim. </span></p>
			<p class="e-soru">Koruma kurullarının, imparatorluk sarayının bahçesine otel inşaatı izni vermek gibi varlık nedenine aykırı kararları da olmuştu İstanbul’da. </p>
			<p class="e-paragraf"><span class="CharOverride-9">Efendim sizin o dediğiniz Dolmabahçe Sarayı’nın ensesinde yapılan Swissotel’e</span><span class="dipnotno CharOverride-11"><a href="#footnote-220-231" id="footnote-220-231-backlink">231</a></span><span class="CharOverride-9"> onay vermeyen tek kurul üyesi benim</span><span class="italik">. </span><span class="CharOverride-9">Aynı şekilde, Yedikule Hisarı’na yapılacak tiyatroya da Sinan eseri Mağlova Su Kemerleri üzerine yapılacak Alibey Barajı’na</span><span class="dipnotno CharOverride-11"><a href="#footnote-220-232" id="footnote-220-232-backlink">232</a></span><span class="CharOverride-9"> da kurulda karşı çıktım. Mağlova dünya mimarlık tarihinde yeri olan harikulade bir sanat eseri. Dinî mimarinin Süleymaniye veya Selimiye camileri ne derece önemliyse Mağlova Su Kemeri de sivil mimari için o kadar önemliydi. Dünyada sadece iki medeniyet suya önem vermiştir, Romalılar ve Osmanlılar. Kanunî Sultan Süleyman Mimar Sinan’a, “Öyle bir su getiresin ki İstanbul’un mahallelerinde çocuklar ve ihtiyarlar testileriyle gelip su doldurabilsinler ve benim devletimin yaşaması için bana dua etsinler” demesi üzerine bu muhteşem eser yapılmıştır. Kurula gelen projeye göre, Alibey Deresi üzerinde kurulacak baraj gölünün suları altında kalacaktı. 35-40 yıl kullanılacak bir baraj için, Mağlova’dan vazgeçilmek isteniyordu. Bunun sorumluluğunu tarih karşısında üstlenemeyeceğimi söyleyerek ben karşı çıktım buna rağmen o baraj yapılarak Türk sanat tarihi açısından en büyük cinayetlerden biri işlenmiştir. Ama Allah da razı olmadı ki o baraj gölü su tutmuyor, Mağlova Kemeri hâlâ görünebiliyor. Yedikule Hisarı’na yapılan tiyatro da işlemedi, yıllarca boş kaldı. </span></p>
			<p class="e-soru">Efendim, Ayasofya ve Sultanahmet gibi iki muhteşem eserin tam karşısına Sultanahmet Adliyesi gibi bir yapıya nasıl izin verildi?</p>
			<p class="e-paragraf"><span class="CharOverride-9">Efendim bayağı tartışma konusu olduydu o konu. Mimar Sinan Eldem, “Sultanahmet ile Ayasofya’nın karşısına yapacağım eserimi, onlarla yarışacak bir eser yapacağım” diyordu. Projenin geri kalan kısımları içinde yıkımlar yapılmasını istiyordu hatta mevcut Adliye Sarayı için İbrahim Paşa Sarayı yıkılarak yer açıldı. Sedat Eldem kuruluna da üye yaptılar. Kurulda adliye binası konuşulduğu zaman, “Benim eserin nâ-tamamdır. Cadde kadar çıkacaktır, eninde sonunda yapılacaktır” diye inat ederdi. İnadım inat, İstanbul’un tarihî ve sanatsal açıdan en önemli yerine benim eserim oturacaktır... “Türkiye’de Mimar Sinan’dan sonra yetişmiş en büyük mimar sensin” diye adamı övenler vardı... Bütün dünyada adliye sarayları gösterişlidir. Onunki mimari hüviyeti olmayan bir bina. Tek derdi, Ayasofya ve Sultanahmet’in karşısına ölümsüz bir eser bırakmaktı ama belli ki yaptığı o adliye binası bir gün yıkılacak. Aynı şekilde, Valilik karşısındaki Deftertarlık da, Fatma Sultan Camii’nin yıkılmasıyla açığa çıkan arazinin üzerinde yapıldı. Alman düşünürün bir sözü vardır, “Her mezar taşının altında bir tarih yatar...” Biz, buldozerle mezarlıkları tahrip ettik. Bir ufak hikâye anlatayım: Adnan Menderes’in Karayolları Genel Müdürü olan Fevzi Ataç vardı. Gümüşhaneli Fevzi derlerdi, emir vermiş Edirnekapısı’ndan Eyüp’e cadde açın.... Yani İstanbul’un en tarihî mezarlıklarının içinden geçecek... “Başüstüne beyefendi” denmiş, mezarlıkları kıra döke caddeyi açıyorlar. Sonra bir bakıyorlar ki daha sağdan geçmesi gerekiyor yolun. “Yanlışlık oldu” diyerek yeniden bir yıkım döküm... Atatürk Bulvarı açılırken, yolun iki tarafında da kıyamet gibi tarihî eser yıkıldı. Bazı camilerin neden yıkıldığı bile anlaşılamadı. Cami mamur, kullanılıyor ve yolun gerisinde ama yıkılmış. Hatta Ağır Ceza Mahkemesi’ne gittim o yüzden, “</span><span class="CharOverride-9">Fahrettin Kerim emretmiş deniyor, sizin haberiniz var mı?” diye sordu hâkim, “Beyefendi, ben başkan masasının dibinde oturmuyorum ki kim emretti bilmiyorum ama bu cami yol geçmesi düşünülen yerin çok gerisinde ve ibadete açıkken durduk yere yıktırıldı” dedim. </span></p>
			<p class="e-soru">Hangi camiden bahsediyoruz?</p>
			<p class="e-paragraf"><span class="CharOverride-9">Baba Hasan Alemi ve Oruç Gazi camileri...</span><span class="dipnotno CharOverride-11"><a href="#footnote-220-233" id="footnote-220-233-backlink">233</a></span><span class="CharOverride-9"> </span></p>
			<p class="e-soru">Türkiye’de hep tartışma konusudur: CHP’nin tek parti hükümetleri döneminde camilerin satılıp yıkıldığı ya da amaç dışı kullanıldığına dair. Aynı şekilde Menderes döneminde de özellikle İstanbul Laleli ve Aksaray’da, Vatan ve Millet caddeleri açılırken çok sayıda tarihî cami ve köşkün yıkıldığı söylenir. Sizin danışmanlığınızda İstanbul Müftülüğü tarafından çıkarılan <span class="bolditalik">Eminönü Camileri</span><span class="dipnotno _idGenCharOverride-1"><a href="#footnote-220-234" id="footnote-220-234-backlink">234</a></span><span class="bolditalik"> </span>kitabında, sadece bu ilçede 113 caminin yıkıldığı, Türkiye genelindeyse 1928-1972 yılları arasında yaklaşık 2 bin 800 civarında tarihî ve dinî eserin faaliyetine son verildiği belirtiliyor. </p>
			<p class="e-paragraf"><span class="CharOverride-9">Efendim bu yıkım, Cumhuriyet devrinin başından beri var, zaman zaman da artmıştır. Nitekim Menderes döneminde de yıkıldı. Tophane Caddesi’nde, Güzel Sanatlar Akademisi’nin orada </span><span class="CharOverride-9">Arap Ahmet Paşa Camii ve Süheyl Bey Mescidi vardı, yol genişletme gerekçesiyle yıkıldı. Türk mimarisinde önemli bir yeri olan Zeyrek evleri de bu dönemde yıkıldı. Yahu kardeşim ben Ankara’ya gittim, kurula geldi böyle bir konu. Karacabey Hamamı’nın ucu, yeni açılan caddeye gelmiş diye yıkmak istiyorlar. 14’üncü yüzyıla ait, Osmanlı’nın ilk hamamlarından ve Ankara’nın önemli tarihî eserlerinden biri. Ankara İmar Müdürü Orhan Deniz ile birlikte gittik durumu incelemeye. Baktık, hamamın köşesinin yola çıktığı falan yok. Sadece yaya kaldırımına çıkmış. Ve bu eseri muhakkak yıkmak istiyorlar, yolu engelliyor diye. Açtık kapısını, içeri girdik. “Yok kardeşim, bu hamam yıkılmaz” dedi, imar müdürünün kendisi bile. Muazzam bir mimari eser. Bu yıkımı Ankara’nın göbeğinde yapmaya kalkıştılar bu dönemde. Nice camiler böyle gitti, neden yıkıldığını bir türlü anlayamadık. Bir hamam için mücadelemiz oldu Menderes döneminde. Ağa Camii’nin</span><span class="dipnotno CharOverride-11"><a href="#footnote-220-235" id="footnote-220-235-backlink">235</a></span><span class="CharOverride-9"> karşısında, Beyoğlu İstiklal Caddesi’nde. İstiklal Caddesi’nin üzerinde tek Türk izi olan bu biricik cami ile karşısındaki hamam ve bu yüzden, “Aman ha, bunlar muhafaza edilsin” dedik. Enteresandır, hamamın ocağı İstiklal Caddesi tarafındaydı. Birisi bu hamamı satın alıyor ve iş hanı yapıyor. Bahane olarak şunu gösteriyor: Menderes oradan geçiyormuş da, “Bunu yıkın güzel bir şey yapın” demiş. Orhan Çapçı,</span><span class="dipnotno CharOverride-11"><a href="#footnote-220-236" id="footnote-220-236-backlink">236</a></span><span class="CharOverride-9"> “Menderes böyle bir şey demedi ve oradan hiç geçmedi. Menderes’in adını kullanıyorlar” dedi. Ama bu işadamı direndi, ne yaptı etti ve hamamın mülkiyetini bir berduşun üzerinde gösterdikten sonra yıktı ve kuruldan, “Tarihî eser değildir” diye karar istedi. Ben imzalamadım, diğerleri imzaladı. Danıştay’a gitti konu ve Danıştay da kurulu haklı buldu ama buna rağmen böyle yapıldı. </span></p>
			<p class="e-soru">Söz konusu müteahhit kimdi?</p>
			<p class="e-paragraf"><span class="CharOverride-9">Ankaralı bir müteahhitti, soyadı Mıhçıoğlu idi. Yine aynı soyadlı, profesör bir akrabası da vardı.</span><span class="dipnotno CharOverride-11"><a href="#footnote-220-237" id="footnote-220-237-backlink">237</a></span></p>
			<p class="e-soru">Halk Partisi döneminde neler yapıldı?</p>
			<p class="e-paragraf"><span class="CharOverride-9">Bazıları yol geçirme bazıları da hiç sebepsiz, camileri yıktı. İnsanın tuhafına gidiyor. Şeyde mesela, Göksu’nun arkalarında küçük bir cami vardı yıktırıldı. Kim emir verdi belli değil. Halk Partisi zamanında, bir yerlerden bir emirler geldi ve kullanılmayan camiler ya yıkıldı ya kiraya verildi. Ben gazetelerin üçüncü sayfalarında ilanlarını takip ederdim. Vakıflar idaresinin satışa çıkarılan cami ve medreselerinin ilanlarını biriktirdim. Gazetelerden kesip kesip sakladım. Bir Vakıflar Haftası’nda basılması için Vakıflar’a verdim. Ta lise talebesiyken biriktirmiştim bu satış ilanlarını, artık benim tespit edebildiğim kadarıyla ne kadar vardıysa bir listesi vardı. Koruma Kurulu’nda Rıfkı Mehlül Meriç vardı. Enteresan bir adamdı. Derdi ki, “‘İsmet İnönü ne zaman eski eserleri koruyun vatandaş’ derse bil ki arkasından bir katliam gelecek...” Sultanahmet Camii de depo yapıldı. Yapılır mı, yaptık! Çok eski değil, 40’lı yıllarda yaptık hem de. İnönü’nün meşhur at üstünde heykelinin nerede alçısı yapıldı biliyor musunuz? Turan Sultan Türbesi’nin içinde. Gittim gördüm, duvarlar hep alçı olmuştu. İstanbul Belediye Sarayı’nın karşısında burma minareli cami vardı, onu da yıkacaklardı. Nedeni “500 metre içinde iki cami olmayacak” kuralı. Mimarisi kurtardı o camiyi, enteresan bir minaresi vardı. Bir kadın mimar, Cahide Tamer</span><span class="dipnotno CharOverride-11"><a href="#footnote-220-238" id="footnote-220-238-backlink">238</a></span><span class="CharOverride-9"> çıktı ve “Her şeye rağmen bu camiyi restore edeceğim” dedi ve bugünkü haliyle yaptı. Hatta bu caminin minaresinin şerefeden yukarısı yoktu ve bana, “Üst kısımlar da burmalı mıymış?” diye sordu. Amasra’da vardı bir tane üstü de burmalı minare ama bununki değildi. “Orijinal resmi, Arkeoloji Müzesi kütüphanesinde vardır, ona bakarak restore edebilirsiniz” dedim. Küçük bir hatası vardır sadece restorasyonda: Caminin saçağını duvarıyla birlikte bitirdi. Halbuki Osmanlı mimarisinde saçak dışarıya taşar ki duvarı korusun. Bilmiyorlar. Doğru dürüst sanat tarihi okutmuyorlar ki akademide, Türk sanatının hususiyeti anlaşılsın. </span></p>
			<p class="e-soru">İstanbul dışında nasıl bir manzara vardı?</p>
			<p class="e-paragraf"><span class="CharOverride-9">Bu yıkımlar, en çok İstanbul dışındaki kasabalarda tesir etti. Demokrat Parti döneminde, Camileri Yaşatma ve Yapma Dernekleri, cemiyetleri kurulmaya başladı. Bu cemiyetler, bulundukları yerdeki cami için, “Artık cemaate kâfi gelmiyor, bu cami yıkılsın yenisi yapılsın” gerekçesiyle para topluyorlardı. Toplanan paranın yüzde 25’i kendi ceplerine giriyor, o eski tarihî camiler de bir bir yok oluyor. Trakya’da 1961 yılında incelemede bulunurken, yanıma bir adam geldi ve dedi ki, “Falan yerin camilerine böyle kıyıyorlar. Tetkik ettim, bayağı mimarisi olan eski camileri yıkmış, yerine yenilerini yapıyorlar.” Meğer bana ihbar eden adam da, başka yerde aynı şekilde cami yıkıp yapıyormuş, kendisine verilmeyen camiyi ihbar ediyor. </span></p>
			<p class="e-soru">Bu kadar titiz çalıştığınız, iki kez uzaklaştırılıp üç kez döndüğünüz ve 40 yılınızı verdiğiniz kuruldan istifa etmek sizin için zor olmadı mı?</p>
			<p class="e-paragraf"><span class="CharOverride-9">Kurulun varlığına aykırı kararlar alındığından istifa ettim. Kurul üyelerine dedim ki, “Size yapabileceğim en büyük iyilik, benim istifa etmem. Yedek üyelerle işinizi görürsünüz.” Sonra, bir dilekçe yazdım: Kurulun aldığı kararlar bilgi ve tecrübelerime, mantığıma aykırı olduğundan üyelikten istifa ettim. Ve bastım imzayı, koydum masanın üzerine, çıktım ve kurula bir daha da dönmedim. Varın düşünün, 40 yıl kurul üyeliği yapmış bir profesör istifa ediyor, bakanlıktan veya başka bir yerden bir adam çıkıp da, “Bunca yıldır bu işin içindesiniz, neden istifa ediyorsunuz? Bu kurullarda neler dönüyor?” diye merak edip sormadı. </span></p>
			<p class="e-perde" id="_idParaDest-13">Onüçüncü Bölüm Ailesi, Eşi ve Çocukları</p>
			<p class="e-1-baslik">60 YILLIK EVLİLİĞİN SIRRI, BİR KÜÇÜK ÖPÜCÜKTE SAKLI</p>
			<p class="e-soru">Konuşmaya baba ocağınızdan başlamıştık. Şimdi aile hayatınızdan devam edelim. İsterseniz eşiniz Kamuran Hanım’a soralım nasıl tanıştığınızı?</p>
			<p class="e-paragraf"><span class="bold">Kamuran Eyice: </span><span class="CharOverride-9">Biz Suadiye’de, Semavilere yakın bir yerde oturuyorduk. Benim evlenmeden önce memuriyetim vardı, işe giderdim. Sabahları tramvayda karşılaşır, konuşurduk. Semavi ve ağabeyi, Bostancı’dan tramvaya binerlerdi. Tabii o zamanlar başka vasıta olmadığından tramvay kalabalık olurdu. Onlar benden önce bindiği için yer bulup oturur, ben bindiğimde kalkıp bana yer verirlerdi. Aslında bizim daha önce dokuz yıllık bir arkadaşlığımız vardı. İkimizin de görüştüğü başka insanlar vardı. </span></p>
			<p class="e-soru">Semavi Bey’in eski flörtleri sizi rahatsız eder mi?</p>
			<p class="e-paragraf"><span class="bold">Kamuran Eyice:</span><span class="CharOverride-9"> Hayır, asla! Hatta eski sevgililerinin resimlerini, mektuplarını bile bugüne kadar ben sakladım vallahi…</span></p>
			<p class="e-soru">Hocam gerçekten çok şanslısınız</p>
			<p class="e-paragraf"><span class="bold">Semavi Eyice: </span><span class="CharOverride-9">Öyle.</span></p>
			<p class="e-paragraf"><span class="bold">Kamuran Eyice: </span><span class="CharOverride-9">Hatta şu kadarını söyleyeyim. Biz bir hafta on günlük evliyiz. Bir bakıyorum Semavi tıraş olup, kokular sürünerek sahile iniyor. Bir indi, iki, üç, bir gün sır ortaya çıktı: Eski sevgilisi gelmişti, ona gidiyormuş. </span></p>
			<div class="_idGenObjectLayout-2">
				<div class="koseliresim _idGenPageitem-53 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-1.jpg"/>
				</div>
			</div>
			<p class="e-resimalti"><span class="CharOverride-7">Kamuran ve Semavi Eyice, bir yastıkta 60 yılı geride bıraktı</span></p>
			<p class="e-paragraf"><span class="bold">Semavi Eyice: </span><span class="CharOverride-9">Yok canım sen de.</span></p>
			<p class="e-paragraf"><span class="bold">Kamuran Eyice: </span><span class="CharOverride-9">Tabii tabii. Ona gittin. “Ona gittim baktım. Ümidini kessin benden, bitsin. Sepetleyeyim” dedin. </span></p>
			<p class="e-soru">Kimden bahsediyoruz efendim?</p>
			<p class="e-paragraf"><span class="bold">Kamuran Eyice: </span><span class="CharOverride-9">Güzellik Kraliçeliği yarışmasına girmiş olan eski sevgilisinden. Semavi de, “Benden habersiz nasıl yarışmaya girersin” diyerek sepetlemiş bunu. </span></p>
			<p class="e-soru">Kamuran Hanım’da sanki hâlâ biraz kızgınlık var gibi?</p>
			<p class="e-paragraf"><span class="bold">Kamuran Eyice: </span><span class="CharOverride-9">Kızmam, en tabii hakkıydı. Benim de arkadaşlarım olmuştu Semavi’den önce. </span></p>
			<p class="e-soru">Siz kızıyor musunuz efendim?</p>
			<p class="e-paragraf"><span class="bold">Semavi Eyice: </span><span class="CharOverride-9">Yok canım. Bundan sonra kızsam ne olacak? Ben 94 yaşımdayım, o seksenlerinde. </span></p>
			<p class="e-paragraf"><span class="bold">Kamuran Eyice: </span><span class="CharOverride-9">Kimseyle flört etmedim ama kız-erkek arkadaşlarım oldu. Konu komşu çocukları arkadaşımızdı. Erkek çocuğun bir arkadaşı olmadan olur mu?</span></p>
			<p class="e-soru">Hocamızın üniversitede çok güzel asistanları da varmış… </p>
			<p class="e-paragraf"><span class="bold">Kamuran Eyice: </span><span class="CharOverride-9">Öğrencilerden yana çok şanslı değildi, çok güzel öğrencisi bir iki tane oldu.</span></p>
			<p class="e-soru">Yani her şey kontrolünüz altındaydı...</p>
			<p class="e-paragraf"><span class="bold">Kamuran Eyice: </span><span class="CharOverride-9">Kontrol etmedim, beraber yaşadık her şeyi. Hepsiyle, hep beraber yaşadık. </span></p>
			<p class="e-soru">Peki, sizi hiç kıskandıran eski flörtü oldu mu? Kadınlar pek belli etmez kıskandıklarını biz erkekler gibi. </p>
			<p class="e-paragraf"><span class="bold">Kamuran Eyice:</span><span class="CharOverride-9"> Hayır olmadı. Vallahi olmadı. </span></p>
			<p class="e-soru">Semavi Bey’in sizi kıskandığı oldu mu hiç?</p>
			<p class="e-paragraf"><span class="bold">Kamuran Eyice: </span><span class="CharOverride-9">Ne o beni kıskandı ne de ben onu kıskandım. </span></p>
			<div class="_idGenObjectLayout-2">
				<div class="koseliresim _idGenPageitem-54 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-5.jpg"/>
				</div>
			</div>
			<div class="_idGenObjectLayout-2">
				<div class="koseliresim _idGenPageitem-55 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-2.jpg"/>
				</div>
			</div>
			<p class="e-resimalti"><span class="CharOverride-7">Sanat tarihçisi Semavi Eyice, 1954’te Kamuran Yalgın ile evlendi</span></p>
			<p class="e-soru">Biz bunu konuşurken, hocamızın yüzünde sanki bir zamanlar biraz kıskanmış gibi bir ifade vardı…</p>
			<p class="e-paragraf"><span class="bold">Kamuran Eyice: </span><span class="CharOverride-9">Sanmıyorum. Bir tek şeyi kıskanmıştı. Bir arkadaşımızın düğününe gidiyoruz, ben gelinliğimi giyindim o akşam. Gelinliğin dekoltesi biraz açıkmış. O gün çok sinirlendi. “Bir daha bunu giyinmeyeceksin” dedi. </span></p>
			<p class="e-soru">Yıl kaçtı efendim?</p>
			<p class="e-paragraf"><span class="CharOverride-9">Evlendikten birkaç ay sonra.</span></p>
			<p class="e-soru">Ne zaman, nasıl evlendiniz?</p>
			<p class="e-paragraf"><span class="bold">Kamuran Eyice: </span><span class="CharOverride-9">54 yılında evlendik. Evlenmeye karar vermiş, bana teklif etti. Haziran’da nişanlandık, Ağustos ayında nikâhımız oldu. </span></p>
			<p class="e-soru">Efendim pek çok kişi, eşinin eski flörtünün ismini bile duymaya tahammül edemez... </p>
			<p class="e-paragraf"><span class="bold">Kamuran Eyice:</span><span class="CharOverride-9"> Bu men etmekle olmaz, her şeyin normali var.</span></p>
			<p class="e-paragraf"><span class="bold">Semavi Eyice: </span><span class="CharOverride-9">Şimdi meşgul etme çocuğu…</span></p>
			<div class="_idGenObjectLayout-2">
				<div class="koseliresim _idGenPageitem-56 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-6.jpg"/>
				</div>
			</div>
			<p class="e-paragraf"><span class="bold">Kamuran Eyice: </span><span class="CharOverride-9">Bak, şimdi senle konuşuyorum diye kıskandı…</span></p>
			<p class="e-soru">Semavi Eyice: Kamuran, sen Efe’ye bir şey ikram etmeyecek misin?</p>
			<p class="e-soru">Semavi Bey, Kamuran Hanım ile 1954 yılından beri evlisiniz. Hayatınızın çok önemli bir bölümünde o var ve onunla da konuşmazsak, biyografinizde çok önemli bir halka eksik kalır. Bir yastıkta tam 60 yılı geride bırakmışsınız. İsterseniz, bu uzun evliliğin formülünü birlikte konuşalım biraz da. Birbirinize hiç kızıp tartıştığınız olmadı mı?</p>
			<p class="e-paragraf"><span class="bold">Kamuran Eyice:</span><span class="CharOverride-9"> Oldu tabii.</span></p>
			<p class="e-paragraf"><span class="bold">Semavi Eyice: </span><span class="CharOverride-9">Tabii.</span></p>
			<p class="e-soru">Peki bu tartışmaların ayrılığa dönüşmesinin önüne nasıl geçtiniz?</p>
			<div class="_idGenObjectLayout-2">
				<div class="koseliresim _idGenPageitem-57 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-8.jpg"/>
				</div>
			</div>
			<p class="e-resimalti"><span class="CharOverride-7">İsmet İnönü, Kamuran Eyicelerin evinde verilen bir davette</span></p>
			<p class="e-paragraf"><span class="bold">Kamuran Eyice: </span><span class="CharOverride-9">Tartıştığımız zamanlarda hangimiz haklıysa, diğerinin yanağından öptü. Böyle bir formülümüz vardı. </span></p>
			<p class="e-soru">Kim haklıysa, diğerinin yanağından öptü... Güzel bir formül. Semavi Eyice iyi bir bilim adamıydı ama nasıl bir eşti, nasıl tanımlarsınız eşinizi?</p>
			<p class="e-paragraf"><span class="bold">Kamuran Eyice:</span><span class="CharOverride-9"> Semavi çok iyi bir insan ve hakikaten çok iyi bir arkadaş. </span></p>
			<p class="e-soru">Geriye dönüp o 60 yıla baktığınızda, nasıl bir evlilik görüyorsunuz?</p>
			<p class="e-paragraf"><span class="bold">Kamuran Eyice: </span><span class="CharOverride-9">Güzel bir yaşantı. Ben Semavi’ye hâlâ ilgi duyarım çünkü insan olarak takdir ediyorum. Her zaman, bütün çalışmalarında da yanındaydım. 1955’deki </span><span class="italik">İstanbul </span><span class="CharOverride-9">kitabının yayınlanmasından yurtdışı konferanslarına kadar her yerde yanındaydım. Konferansı için İstanbul’dan Almanya’ya karayolunda Volkswagen kaplumbağa modeli ile gittiğimiz oldu. Çok güzel kızlarımız oldu, onları büyüttük. </span></p>
			<p class="e-soru">Aile albümü fotoğraflarınıza baktığımda, II. Cumhurbaşkanı İsmet İnönü dâhil çok sayıda ünlü ismin evinize konuk olduğunu görüyorum…</p>
			<p class="e-paragraf"><span class="bold">Kamuran Eyice:</span><span class="CharOverride-9"> Genç kızken Halk Partisi’ne kayıtlıydım, gençlik kollarındaydım. Ayrıca Çocuk Esirgeme Kurumu Suadiye Ocağı üyesiydim. Başkanımız da bir vekilin eşiydi, Zehra Özdemir. İnönü de Çocuk Esirgeme Kurumu’nun bir yardım faaliyeti için gelmişti. Evimizde zaman zaman toplantılar olurdu. Kadınların organize ettiği bir davete gelmişti İnönü. Bu bölgede reisicumhur ilk kez bizim eve girmiştir. </span><span class="CharOverride-9">Hatay Cumhurbaşkanı Tayfur Sökmenoğlu, Atatürk Dönemi Cumhurbaşkanlığı Genel Sekreteri Fuat Bayramoğlu, Sultan Vahdettin’in çocuklarından Hanzade komşumuzdu. Bize ziyarete de gelirlerdi. Benim annem Adile Ferhunde, babam Osman Nuri’dir. Soyadımız okula yazılırken Yazgın’dı. Olmasaydı Kamuran Nuri diye yazılırdı. Annem de Ferhunde ama babasının adı Hüseyin. Onlar hanedan mensubu, Şumnulu, Çelebioğulları diye geçer. Babamın amcası Osman Nuri Paşa varmış Edirne Valisi. Afet Hanım da akrabasıdır. </span></p>
			<p class="e-paragraf"><span class="bold">Kamuran Eyice: </span><span class="CharOverride-9">Neyse, ben yanınızdan kalkıp mutfağa geçeyim, sizi bölmeyeyim. Konuşacak başka şeyleriniz vardır.</span></p>
			<p class="e-soru">Efendim söz çocuk büyütmekten açılmışken, kaç çocuğunuz var? </p>
			<p class="e-paragraf"><span class="bold">Semavi Eyice: </span><span class="CharOverride-9">Bizim iki kızımız var, iki de torunumuz. </span></p>
			<div class="_idGenObjectLayout-2">
				<div class="koseliresim _idGenPageitem-58 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-3.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, çocuklarla zaman geçirmeye özen gösteriyor</span></p>
			<div class="_idGenObjectLayout-2">
				<div class="koseliresim _idGenPageitem-59 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-4.jpg"/>
				</div>
			</div>
			<p class="e-resimalti"><span class="CharOverride-7">Eyice çifti, kızları Gülsen ve Gülfem Eyice ile</span></p>
			<div class="_idGenObjectLayout-2">
				<div class="koseliresim _idGenPageitem-60 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum13-7.jpg"/>
				</div>
			</div>
			<p class="e-resimalti"><span class="CharOverride-7">1954 yılından bugüne neşelerinden hiçbir şey kaybetmeyen Eyice çifti, bazen bir Volkswagen ile Berlin yolunda, bazen de liseli âşıklar gibi bir fotoğraf kulübesindeydi</span></p>
			<p class="e-perde" id="_idParaDest-14">Ondördüncü Bölüm Askerlik</p>
			<p class="e-1-baslik">KAMURAN İSTEDİ ASKERDE BİLE BIYIĞIMI KESMEDİM</p>
			<p class="e-soru">Akademisyenler için askerlik hep sıkıntılı bir dönemdir. En verimli olacakları dönemde zorunlu olarak bir buçuk yıl üniversiteden uzaklaşmak, bazen geri dönülemez kırılmalara yol açabiliyor. Siz askerliğinizi kaç yaşında, nerede, nasıl yaptınız?</p>
			<p class="e-paragraf"><span class="CharOverride-9">İlk askerlik celbimin Galatasaray Lisesi’nden mezun olduktan sonra geldiğini söylemiştim sanırım. O zaman II. Dünya Savaşı yıllarıydı ve lise, üniversite mezunlarını yedek subay olarak dört yıllığına askere alıyorlardı. Tabii dört yıl asker olduğun zaman bir daha üniversite falan zor oluyordu. Üniversite için Almanya’ya gidip döndükten sonra İstanbul Üniversitesi’ne kaydolduğumda harp sona ermişti. 1955 yılında yardımcı doçent iken, 42. Dönem olarak İstihkâm Yedek Subay Okulu’na</span><span class="dipnotno CharOverride-11"><a href="#footnote-220-239" id="footnote-220-239-backlink">239</a></span><span class="CharOverride-9"> gittim ve askerlik sırasında sınavları da vererek Kasım 1956’da doçent unvanıyla terhis oldum. Altı ay acemi, 1,5 sene toplamda askerlik. </span></p>
			<p class="e-soru">Askerlik sırasında doçent oldunuz ama bunun yanı sıra bir de X. Bizans Kongresi’ne<span class="dipnotno _idGenCharOverride-1"><a href="#footnote-220-240" id="footnote-220-240-backlink">240</a></span> katıldınız, bu kongreye dair bir de kitap çıkardınız... Askerken sınavlara gitmek için izin almak sorun olmadı mı?</p>
			<p class="e-paragraf"><span class="CharOverride-9">İmtihanı olan öğrencilere izin veriliyordu. Talim yapılırken bir gün komutan, “İmtihanı olanlar kimler?” diye sordu. Ben de, “İmtihan yaptıranlar ne olacak?” dedim. Böyle bir soru beklemiyordu, yüzü asıldıydı.</span></p>
			<p class="e-soru">Ahmed Yüksel Özemre,<span class="dipnotno _idGenCharOverride-1"><a href="#footnote-220-241" id="footnote-220-241-backlink">241</a></span> <span class="bolditalik">Rühan</span> adlı, otobiyografik romanında sizden bahsediliyor. Mart-Haziran 1955 tarihleri arasında hafta içi her gün üç aylık bir tercümanlık kursu olduğu, İstanbul Tarihi, Bizans ve Osmanlı Sanatı ve Turist Psikolojisi gibi konularda ders veren hocalar arasında sizin de olduğunuz anlatılıyor. Hatta sizin rehberliğinizde kursiyerlere Topkapı ve Tekfur Sarayı, Kariye Camii, Arkeoloji Müzesi gibi önemli yerler de gezdirilmiş. Siz o sırada asker değil miydiniz? Tercümanlara kurs vermeye nasıl başladınız? </p>
			<p class="e-paragraf"><span class="CharOverride-9">1955, benim yedek subay olduğum tarih. Zaman zaman rehber kursları açılıyor biz de ders veriyorduk. Askerî ayaklanmadan sonra da yaptık. Bir defa da yine askerî idare zamanında belediye zabıtasına ders verdik, eski eserlere dair. O zaman zabıtaya birkaç güzel bayan da almışlardı. Çarşıkapı’daki belediye binasında her cuma ders verirdik. Radyo evinde de dersler verdik. O konulara da girersek, işin içinden hiç çıkamayız... Onlara önce anlatıyor sonra imtihanda sualler soruyorduk eski eserlere ilişkin. Ama “Bu öğrendiklerini turiste nasıl anlatacaklar?” dedik ve yabancı dilde sınav yapılmasına karar verildi. Ben Fransızca imtihan ediyordum ama iki tane de Arap rehberi çıktı, onları nasıl imtihan edeceksin? Gel de çık işin içinden. Nasıl yaptılar bilmiyorum. </span></p>
			<div class="_idGenObjectLayout-2">
				<div class="koseliresim _idGenPageitem-61 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum14-1.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, karısı Kamuran Hanım’ın isteğiyle ömür boyu bıyık bırakmış. Askerde bile kesmemiş</span></p>
			<p class="e-soru">Genelde, askerler ikamet ettikleri şehre değil bir başka şehre gönderilir. Siz İstanbul Üniversitesi’nde görevli bir akademisyenken, askerliğinizi İstanbul’da hem de Haliç kıyısında bir yedek subay olarak yapmanız büyük bir şans olmuş. Bu şansta araya giren hatırlı kişiler, bir torpil söz konusu olabilir mi?</p>
			<p class="e-paragraf"><span class="CharOverride-9">Hayır hayır. Ben bölük odasında da çalıştığım için, benim hakkımda oluşturulan fişimi, dosyamı da gördüm. Beni önce Tuzla’daki Uçaksavar’a vermiş, sonra üzerini çizip “İstihkâm” yazmışlar. Genelkurmay nedense o yedek subaylık döneminde eğitimle ilgili olan herkesin istihkâm birliklerine verilmesini kararlaştırmış.  Köy enstitülerinden gelenler de üniversiteden gelenler de istihkâmdaydı. Seviyesi birbirini tutmayan yedek subay öğrencileri vardı. Bir adam mühendis, “Bir köprü nasıl kurulur?” gibi istihkâmın esaslarını bilir ama köy enstitüsünden gelen ne bilsin?  Neyse, beni de istihkâm yazmışlar. Hafta sonu eve gider, her pazartesi sabahı izinden dönerdik. </span></p>
			<p class="e-soru">Askerlik fotoğraflarınızda bir şey dikkatimi çekti. Bazı fotoğraflarda bıyıklısınız. Nasıl bıraktınız bıyık, kimse bir şey demedi mi? </p>
			<p class="e-paragraf"><span class="CharOverride-9">Ben hayatım boyunca hiç bıyıksız gezmedim. Bir kere kestim bıyığı askere giderken. Evvela dedik, “Kızarlar mızarlar bu bıyığa.” Baktık izin veriyorlar, sonra yine bıyık bıraktım. Okuldan sonra sadece bir hafta, on gün bıyıksız oldum. </span></p>
			<p class="e-paragraf"><span class="bold">Kamuran Eyice: </span><span class="CharOverride-9">Ben de bıyıksız halini hiç sevmem Semavi’nin. </span></p>
			<p class="e-soru">Hocam bıyıklarınızı eşiniz için mi bırakıyorsunuz?</p>
			<p class="e-paragraf"><span class="bold">Kamuran Eyice: </span><span class="CharOverride-9">Evet evet... Mademki benim kocam, benim istediğimi yapmaya mecbur. Ben sevmiyorsam bıyıksız kocayı... Bazı insana çok yakışıyor bıyık, bazılarına da hiç yakışmıyor.</span></p>
			<p class="e-soru">Semavi Bey, askerliğinizi öğretmenlerle birlikte yaptığınızı söylediniz az önce. Birliğinizde akademi dünyasından kimler vardı?</p>
			<p class="e-paragraf"><span class="CharOverride-9">Rasathane Müdürü Muhammer</span><span class="dipnotno CharOverride-11"><a href="#footnote-220-242" id="footnote-220-242-backlink">242</a></span><span class="CharOverride-9"> vardı, doçentti o sırada. Turgut adında bir arkadaş vardı, mühendis, mimarlar vardı. Benimle aynı mangada Lütfü vardı, DP’nin ileri gelenlerindendi. O da evliydi. Bizim manganın çavuşu, mühendisti. Teknik üniversite mezunu, inşaat mühendisiydi. Efendiydi. Orada askerlik yaptık. </span></p>
			<p class="e-soru">Bu kadar akademisyen bir arada nasıl askerlik yaptı?</p>
			<p class="e-paragraf"><span class="CharOverride-9">Ohooo... Halat düğümlemeden sivrisinekle mücadeleye kadar her şeyi gösterdiler: Mayın fünyesi nasıl konur, patlatılır, imha edilir? Akarsu üzerinde köprü nasıl kurulur, hepsini... </span></p>
			<p class="e-soru">Yazıcı olmuşsunuz, ne yapıyordunuz yazıcı olarak?</p>
			<p class="e-paragraf"><span class="CharOverride-9">Birinci gün bizi sıraya soktular. Boyum biraz yüksek olsun ve Erol</span><span class="dipnotno CharOverride-11"><a href="#footnote-220-243" id="footnote-220-243-backlink">243</a></span><span class="CharOverride-9"> ile aynı mangaya düşeyim diye uğraştım. Onunla aynı fakültedendik. Aynı zamanda doçent ve profesör olduk. Hatta beraber gidip geliyorduk okula. Hatta askere gelmeden önce, “1,5 yıllık zorunlu yedek subaylık” bitince, bizi zorunlu olarak askerde tutmaya karar verirlerse, “Birlikte firar etmeye” bile karar vermiştik. Ama olmadı, yutmadılar. O boyluydu çünkü ökçeleri yükseltmek için taş koyduk altına ama anladılar. “Daha geriye” dediler. </span></p>
			<div class="_idGenObjectLayout-2">
				<div class="koseliresim _idGenPageitem-62 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum14-2.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, üniversiteden arkadaşı Erol Tümertekin’le aynı mangaya düşmeye çalışmış, ayağının altına taş bile koymuş (Sağda, en arkada)</span></p>
			<p class="e-paragraf"><span class="CharOverride-9">Ama bu benim için bir avantaj oldu çünkü manganın son adamıyım diye onbaşı oldum ve meğerse onbaşılar hiç nöbet tutmazmış. Dönem sonuna kadar, yani altı ay hiç nöbet tutmadım. Sonra bazıları durumu anladı ve “Bu arkadaşlar niye hiç nöbet tutmuyor?” denildi. Yatakhanede de şanslıydım, tam balkon kapısının yanına düştüm. Yaz aylarında temiz hava alıyordum sürekli. Altlı üstlü iki yataklı ranzadaydım. Bizi eğitim veya tatbikat için uzaklara götürüyorlar, üniversiteye gidemiyoruz: Hasdal’a falan. “Kaçmak zorundayız, haberiniz olsun” dedik. Yüzbaşı makul bir adamdı, yiyecek kamyonu ile bizi şehre bıraktırdı. </span></p>
			<p class="e-soru">Yemekleri nasıldı, çok patates soydunuz mu?</p>
			<p class="e-paragraf"><span class="CharOverride-9">Çarşıdan satın alınıyor, pişiriliyor ve öğle yemeğine geliyordu. İki defa, alınan malzemenin bozuk olduğu kararı çıktı. Yemek yerine adam başına iki yumurta ve bir pastırma verildi. </span></p>
			<p class="e-soru">Asıl ziyafet yemekler bozuk çıktığında yaşanmış... </p>
			<p class="e-paragraf"><span class="CharOverride-9">Tabii. </span></p>
			<p class="e-soru">Nasıl bir askerlik dönemi geçirdiniz?</p>
			<p class="e-paragraf"><span class="CharOverride-9">Ciddi ciddi askerlik yaptık. Bize de aynı şekilde piyade talimi yaptırıyorlardı. İstihkâm sınıfının tarifinde istihkâmın yapacakları sıralandıktan sonra, “Gerektiğinde piyade gibi de savaşa girer” yazıyor. Onun üzerine, bir tane istihkâm binbaşısı bize resmen zehir zemberek talim, askerlik yaptırdı. Binbaşı Ziya! Elimize bir tüfek, rap rap rap yürütüyor Kâğıthane’nin arka tepelerine... Bir gün dediler ki, “Binbaşı Fransızca bilen bir asker arıyor. Fransız mektebinde okuttuğu kızı ikmale kalmış, çalıştıracak birisi lazım.” Ben çıkmadım ortaya ama birçok kişi, “Biz biliriz” diye fırladı. Bir müddet sonra, “Binbaşı sizi çağırıyor” diye geldiler bana. Gittim, “Siz evlisiniz değil mi?” dediler. O sırada evliydim. “Fransızca biliyormuşsunuz, Galatasaray mezunuymuşsunuz” dediler. “Evet, biliyorum” dedim. “Sizden bu işi rica edeceğim. Haftada bir gün bizim Caddebostan’daki evde bizim kıza Fransızca dersi verebilir misiniz?” Tabii benim canıma minnet... Kâğıthane’den çarşamba günleri çıkıyordum, doğru Caddebostan’a... Öğleden sonra da Fransızca dersi veriyorum. Binbaşının beş çocuğu vardı, Taksim’deki Fransız okuluna giden kızına ders veriyordum. </span></p>
			<p class="e-soru">Kızlar sınavı geçtiler mi peki, ne olmuşlar?</p>
			<p class="e-paragraf"><span class="CharOverride-9">Kızlar şimdi Amerika’da, gitmişler kalmışlar. Yıllar sonra karşılaştık Ziya Bey’le, albaylıktan emekli olmuştu. Yürüyüşe çıkarken bazen bana da uğrardı, senin oturduğun yere oturur ve sohbet ederdi. Bir iki kez ağır hastalandı, sonra vefat haberi geldi. </span></p>
			<p class="e-soru">Askerlikte meşhur atış talimleri vardır ve hedefi tutturana “görevi yaptı”, tutturamayana da “karavanacı” derler. Siz hangisine girdiniz?</p>
			<p class="e-paragraf"><span class="CharOverride-9">Ben askerlik boyunca elime hiç silah almadım. Ben silah almam ve kullanmam. </span></p>
			<p class="e-soru">Zorunlu bir durum değil mi silahlı atış talimine çıkmak. Binbaşıyı nasıl ikna ettiniz?</p>
			<p class="e-paragraf"><span class="CharOverride-9">Askerde, “Silahtan korkuyor değilim. Prensip meselesi, kullanmıyorum. Gider hedefin yanında beklerim ama ateş açmam” dedim. Onlar da kabul etti. </span></p>
			<p class="e-soru">Ama bu defa da namlunun ucunda olmuşsunuz... </p>
			<p class="e-paragraf"><span class="CharOverride-9">Eee... Hedef tahtasının yanında bir çukur vardı. Cehennem sıcağı da var. Soyundum çırılçıplak, çukura girdim. Atış yapıldıkça çıktım tahtayı değiştirdim. Sonra, “Hadi gel sen de ateş et” dediler. “Benim adıma ateş etmek isteyen varsa buyursun” dedim... </span></p>
			<p class="e-soru">Ne yaşadınız ki tetik çeken yerine namlunun ucunda olmayı tercih ettiniz? Bu prensip kararını aldıracak bir yaşanmışlık olmalı mutlaka.</p>
			<p class="e-paragraf"><span class="CharOverride-9">Savaş zamanı Almanya’dayken, yanında kaldığım ailede evin erkeğine bir çanta vermiş askeriye. İçinde ayna da var, tıraş olmaları için. Onu bana verdiler. Orta camı kırık, saçtan bir ayna. Benimle birlikte Almanya’dan buraya kadar geldi. Anadolu’daki çalışmalarda kullanıyordum bu aynayı. Kazılara katılan iki arkadaş vardı: Naci Yıldız ve Adnan Tekman zengin aile çocuklarıydılar ve silaha meraklıydılar. Side’deki kazılar sırasında deniz kenarına gidildi. O sırada, “Atış yapalım” dediler. Ben de Almanya’dan getirdiğim o aynayı nişangâh olarak vermiştim. Yıkık bir duvarın üzerine koydular. Yanına da taş ile besleme yapıldı. Arkada deniz, bir tehlike yok gibi. Naci, Adnan’ın eline silahı veriyor, denize doğru nişan alıyorlar. Sonra silahı doldurup bana verdi. “Sen de ateş et” dedi. Tam ben nişan almış ateş açacakken bir rüzgâr esti ve ayna, pat diye düştü. Ben tetiği basmış bulundum ve tam o sırada Naci’de düşen nişangâhı düzeltmek için hamle yaptı. “Vız” dedi kurşun denize gitti Naci’nin yanından. Dondum kaldım. “Ben bu adamı sırtından vurabilirdim...” O gün bugün, tetik çekmedim. </span></p>
			<p class="e-soru">Adnan ve Naci beyler sonra ne oldu, akademik kariyerlerine devam ettiler mi?</p>
			<p class="e-paragraf"><span class="CharOverride-9">Adnan profesör oldu. Naci mezun bile olamadı. Tarihî Yarımada’da iki tane hanları vardı babadan kalma. Bedrettin Dalan’ın İstanbul Büyükşehir Belediye Başkanlığı sırasında belediye bu hanları yıkmaya çalıştı. Dosya Anıtlar Kurulu’nda bana geldi. Gittim inceledim, yıkılmasına gerek yoktu. Onu da kurtardımdı. </span></p>
			<p class="e-soru">Sizin yedek subaylığınız döneminde İstanbul’da 6-7 Eylül Olayları çıktı. Bir asker olarak, bu olaylara şahit olabildiniz mi? O gün ne yaşandı? </p>
			<p class="e-paragraf"><span class="CharOverride-9">İstanbul tarihinin en trajik olaylarından biriydi. Rum evleri, işyerleri ve ibadethanelerinde korkunç bir tahribat yaşandı. </span></p>
			<p class="e-soru">Siz asker olarak olay yerlerinde görev aldınız mı?</p>
			<p class="e-paragraf"><span class="CharOverride-9">İstihkâm okulundayken, gece olaylar çıktığının haberi geldi. Ertesi gün izinliydik. Kâğıthane’den bir askerî vasıta çıkıyordu. Kamyonun arkasına atladım, Şişli’ye kadar gitti. Şişli’den sonra hiçbir vasıta işlemiyordu. Sokaklara döktükleri eşya ve yağma nedeniyle. Tramvayların arkasına buzdolabı bağlamışlar, kumaş topları yollara serilmişti. Şişli’den Karaköy’e kadar yürüyerek geldim. Baktım bir mağazanın kapısından bir afiş, “Burası sermayesi de işçisi de Türk olduğu halde bu hale getirilmiştir...” Tabii o sırada Rummuş değilmiş yok, herkesin mağazası yerle bir. Tünelin yanında, Foto Süreya’ya giderken bir zavallı şerbetçi vardı. O Karamanlı bir Ortodoks Türk’tü. Alman mektebi öğrencilerine gazoz satardı. Onun dükkânını da tahrip etmişler. “Ulan benim garip dükkânımı tahrip ettiler, şurada gavurun yeri var bir şey yapmadılar” diye söylenirdi. Papüdülüs diye bir dükkâna bir şey yapmamışlar iki sıra ötedeki, onu söylüyor. Bu Karamanlılar Türk’tür ama Ortodoks diye onları da kapı dışarı ettiydik. Rumların evlerini bastılar, camı çerçeveyi indirdiler, kiliselere hücum ettiler, Arnavutköy’de bir papazı sünnet ettiler sokakta. Rezillik, korkunç olaylar. </span></p>
			<div class="_idGenObjectLayout-2">
				<div class="koseliresim _idGenPageitem-63 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum14-3.jpg"/>
				</div>
			</div>
			<p class="e-resimalti"><span class="CharOverride-7">Teğmen Semavi Eyice, 6-7 Eylül olaylarına tanık oldu (Sağ başta, oturan)</span></p>
			<p class="e-soru">Korkunç olaylar. Peki o olayların İstanbul için sonuçları ne oldu?</p>
			<p class="e-paragraf"><span class="CharOverride-9">O zamana kadar 150 bin Rum yaşıyordu İstanbul’da. Hepsi dükkânlarını kapattı, yavaş yavaş göç etmeye başladı. Halbuki Lozan Antlaşması gereği, o Rumlara karşılık bizim Türkler de Gümülcine, </span><span class="CharOverride-9">İskeçe’de yaşayabiliyordu. Bizimkiler şimdi hâlâ orada duruyor. Biz hâlâ oradaki Türklerin Türkiye’ye gelmesini kabul etmiyoruz. Oradaki Türklerden ezkaza gelen olursa geri gönderiyoruz veyahut kaçak olarak Türkiye’de yaşıyor. Haymatlos sayılıyorlar, ne Yunanistan’da ne de Türkiye’de vatanları, hiçbir vesikaları yok. Var işte benim tanıdığım Mustafa Canbaz çok iyi fotoğrafçı da Yunanistan’a gitmiyor, Türkiye de kabul etmiyor. Türkiye’de okumuş, karısı Türk, oğlu olmuş ama memleketine de gidemiyor. </span></p>
			<p class="e-soru">İstanbul tarihi için çok büyük bir kayıp...</p>
			<p class="e-paragraf"><span class="CharOverride-9">Olmaz mı? Bir defa meyhanelerden pek çok mağazaya kadar işletmeciler hep Rum’du. Hepsi gitti. </span></p>
			<p class="e-soru">Onların gitmesiyle, İstanbul’un bir kültürü de bitti...</p>
			<p class="e-paragraf"><span class="CharOverride-9">Bitti. Tabii şimdi o Rum meyhaneciliğinin üstüne yok. Bizim Türkler meyhaneciliği yapamıyor. Ne yaparsan yap o kalite yok. Ben şeye gittim. Şimdiki gibi enflasyon dönemiydi Yunanlıların, Atina’ya gidiyorum ilk defa. Oradan da, “Şu Pire Limanı’nı bir göreyim” dedim. Atina geridedir, Pire deniz kıyısındadır. Pire’yi gördüm, serde de gençlik var. “Hadi yürüyerek, etrafı göre göre Atina’ya gideyim” dedim. İlkbahardı ve hava güzel, güneşli. Yürüye yürüye gelirken yolda yoruldum, baktım deniz kıyısında yaza hazırlık yapan bir kahve var. Birkaç ağaç, direkler çakılmış ve üzerine defne dallarından gölgelik yapılmış, salaş bir yer. Girip oturdum. Garson geldi. “Bir uzo getirin” dedim. Onlarınki bizim rakı gibi değil içimi rahat, tatlıdır. Ne müşteri var ne de tam olarak açılmış salaş bir kahve ama bir kadeh uzonun yanında bir bardak soğuk su, bir tabak sardalya balığı, yanında üç yeşil zeytin. İşte biz bunu yapamıyoruz. </span></p>
			<p class="e-soru">Peki efendim, biz bunu niye yapamayız? </p>
			<p class="e-paragraf"><span class="CharOverride-9">Yok. Eskiden Türk kahvesi servis yapılırken, beraberinde bir bardak su gelirdi. Bu suyu kaldırdılar. Hiçbir kahvede su gelmez beraber.Parasını ödeyip istersen gelir su ayrıca... Halbuki bir şeyin usulü, nizamı vardır değil mi? Onlar bir kadeh rakı istediğin zaman yanında mezeyi de getiriyorlar ve ek ücret talep etmiyorlar. Bizim meyhaneciler bunu bilmez. Rakı istersin bir bardak getirip koyarlar. “Böyle kupkuru gelir mi?” dersin, getirirler ama bu defa da fatura çıkarırlar. </span></p>
			<p class="e-perde" id="_idParaDest-15">Onbeşinci Bölüm Aldığı Ödüller</p>
			<p class="e-1-baslik">HAYATTA BENİ EN ÇOK ONURLANDIRAN AN!</p>
			<p class="e-soru">Siz Türkiye’de Anıtlar Kurulu ve Türk Tarih Kurumu’ndan tartışmalı bir şekilde ayrılmak durumunda kaldınız ama aynı zamanda yurtdışı ve yurtiçinde çok sayıda ödülün de sahibi oldunuz. Bugüne kadar kaç ödül aldınız?</p>
			<p class="e-paragraf"><span class="CharOverride-9">Farklı kurum ve kuruluşlardan 60’ın üzerinde ödül aldım. Davet ediyorlar ama artık ödül törenlerine de gitmiyorum. </span></p>
			<p class="e-soru">Ödüllerin hepsi çok değerlidir ama özellikle Cumhurbaşkanlığı tarafından verilen Cumhurbaşkanlığı Kültür ve Sanat Büyük Ödülü dikkat çekiyor. Biraz da Türk Tarih Kurumu ve Anıtlar Kurulu’nda yaşadığınız sorunların telafisi, devletin bir ayıbı düzeltmesi gibi duruyor. </p>
			<p class="e-paragraf"><span class="CharOverride-9">Evet. Ödül sonrası Cumhurbaşkanı Abdullah Gül ve eşi Hayrünnisa Hanım ile birlikte yemek de yedik. Hoş bir hanım eşleri de. Sonra başka enteresan bir şey oldu: O dönemlerde, profesörlük unvanı üniversitenin senatosu tarafından verildikten sonra ilgili belgeleriyle birlikte Cumhurbaşkanlığı onayına sunulurdu. Cumhurbaşkanı Abdullah Gül ve eşi hanımefendi, 2011 yılında şahsıma verilen ödülün ardından diğer ödül alan isimlerle birlikte Çankaya Konutu’nda yemeğe davet ettiler bizi. Cumhurbaşkanı Gül dedi ki, “Burada bir arşiv var ve boş zamanlarda orada araştırma yapıyorum. Bir gün sizin profesörlük tasdikinizi buldum, hayret ettim. Sizin zamanınızda böyleymiş. Sizin hakkınızdaki değerlendirme ve notlar var” diyerek bir kopyasını bana takdim etti. Baktım, jüride hakkımdaki sözler ve sonraki oylama var. Oy birliğiyle profesör olmuşum. “Tebrik ederim, hiç karşı oy yok” dedi. </span></p>
			<div class="_idGenObjectLayout-2">
				<div class="koseliresim _idGenPageitem-64 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum15-1.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, Cumhurbaşkanlığı Kültür ve Sanat Büyük Ödülü’nü <br/>Abdullah Gül’ün elinden aldı</span></p>
			<p class="e-paragraf"><span class="CharOverride-9">Ayıbın düzeltilmesine gelince... Vallahi artık benim hiçbir şeyde gözüm yok, kimseden bir beklentim de yok. Bu saatten sonra bana bir şey verilse ne olur verilmese ne olur. Türk Tarih Kurumu’ndaki ayıp düzeltilse ne olacak? Türk Tarih Kurumu’na da ben öldükten sonra üye yapsınlar artık. Almanya ve Fransa’da örnekleri var. Askere gidip savaşta ölen akademisyenler için savaş sonrasında toplu tören yaparak Dr. unvanı verdiler. Bana da Türk Tarih Kurumu’ndan bir özür gelecekse, ben öldükten sonra gelir artık. Vallahi çok kırgınım, herhalde üye yapsalar törene gider, üye olur sonra da istifamı veririm. Onur meselesine döndü bu artık. Biz eskiden Türk Tarih Kurumu üyeleri olarak Avrupa’ya gittiğimizde, dünyadan bir saygı görürdük. Doğrudan doğruya Bilimler Akademisi üyesi gibi yaklaşılır, ağırlanırdık. </span></p>
			<p class="e-soru">Siz TÜBA, Türkiye Bilimler Akademisi ödülü de aldınız. </p>
			<p class="e-paragraf"><span class="CharOverride-9">Evet hatta TÜBA tarafından verilmeye başlanan ödüllerin ilkini ben aldım 1995 yılında. Hizmet Ödülü verildi. Benim hiç haberim yoktu, başvurmamıştım. Ama bu ödüle talip olanlar varmış benim ödül aldığım yıl. Seçici kurul ise beni uygun görmüş. Ayrıca 50 bin lira da maddi ödül verildi. Ama milletin gözü kaldı herhalde. Ödül töreninden döndük, akşam arabayla kaza yaptık, o para da o akşam harcandı gitti. Torunum Gülüm var ya. O zaman öğrenci daha. Okulunda da mikroskopla bir şeyler inceleme dersi verilmiş. Bunun için mikroskop alınacak. Kırtasiyeye gittik. Ama bir yandan korkunç bir yağmur yağıyordu. Bağdat Caddesi’nden sahil yoluna dönecektim bizim eve gelmek için. Birden bir araba sıkıştırdı ve ben direksiyonu kırarak kaldırıma çarpmak durumunda kaldım. Arabanın iki lastiği birden yarıldı. O yağmur altında bir tanesini stepneyle değiştirdim ama diğer yarık lastik için yenisini almam gerekiyordu. Arabada torunum da var. O yağmur altında onu dolaştırmayayım diye, “Sen arabada bekle, ben lastik bulayım geleyim” dedim. Akşam olmuş artık, her yer kapalı. Elimde lastikle, dolaşa dolaşa açık bir yer buldum. Yarık lastiği alıp yenisini taktılar. Yine elimde lastikle yürüye yürüye döndüm, iliklerime kadar ıslandım. Baktım arabanın içinde benim torun yok. Meğer arabada yalnız kaldığı için korkmuş, bir minibüse binerek eve gitmiş. Üzerinde para da yok, minibüsçüye para da verememiş. Eve tek başına dönünce bu defa evdekiler panik olmuş. “Semavi gitti, bir şey oldu” diyerek tüm ahali yola düşmüş. Daha ben lastikle arabanın yanına dönerken baktım evdekiler arabanın yanına geldi. Yani o TÜBA ödülü de aynı akşam gitti. Birilerinin gözü kaldı herhalde. Aldığım ödüller arasında, para ödülü içeren başka ödül de bulunmuyor. Ama Almanların verdiği Alman Arkeoloji Enstitü üyeliğinden çok fayda gördüm. </span></p>
			<p class="e-soru">Alman Arkeoloji Enstitüsü üyeliğinin ne faydasını gördünüz?</p>
			<p class="e-paragraf"><span class="CharOverride-9">Alman Arkeoloji Enstitüsü’nün şimdiki durumunu bilmem ama o zaman Türkiye’nin yanı sıra İtalya, </span><span class="CharOverride-9">İspanya, Yunanistan, Mısır hatta İran ve Irak gibi ülkelerde şubeleri vardı. Bu şubelerde rezidansları vardı üyelerini misafir etmek için hazırlanmış. Eğer enstitüye üye iseniz, bu ülkelerden herhangi birine gittiğinizde rahatlıkla bu Alman rezidanslarında kalabilirdiniz. Size bir avuç dolusu anahtar verilirdi ilk gittiğiniz gün: Bu dış kapının anahtarı, bu sizin kalacağınız rezidansın anahtarı, bu kütüphanenin anahtarı... Gece uykunuz kaçtı ve bir şeyi merak ettiniz ve kitap okumak istiyor olabilirsiniz, hemen kütüphaneye gidip çalışabiliyordunuz gece yarısı. Ben İtalya’ya her gidişimde oradaki Alman Enstitüsü’ne gitmişimdir. Hemen hemen hiç otel sorunum olmamıştır ve halen de gittiğimde kullanırım. Alman Şatolar ve Kaleler Cemiyeti’ne de üyeliğim vardı. Berlin ve diğer şubelerinde beni birkaç kez misafir ettiler, toplantılarına katıldım. </span></p>
			<p class="e-soru">Sizin Amerikan Arkeoloji Enstitüsü’ne de üyeliğiniz vardı bir dönem, değil mi?</p>
			<p class="e-paragraf"><span class="CharOverride-9">Efendim üyeydim ama istifa ettim. Bir dönem, bu enstitünün bir Türk başkanı vardı. O bir yerlere gitti. İkinci başkan da yok. “Hadi Semavi sen başkan ol” dediler. Bundan 30 sene evvelki olay. O sırada da Türkiye’de askerî yönetim var, sıkıyönetim var. Bu enstitüye yurtdışından birileri geliyor, gece yatıp kalkıyor. Ve bunların hiçbir kaydı kuydu tutulmuyor. En uyduruk otelde bile kaydedilir. “Gelen gidenden benim haberim yok, olmaz böyle şey” dedim. Amerikalılar, “İdare edin” diyor. Ben de bunun üzerine Amerika’dan gelen telefonda yöneticiye, “Senin memleketinde böyle bir şey idare edilir mi edilmez mi?” dedim. Ayrıca hizmetli çalışanların da sigortası yapılmıyor. “Türkiye’deki kanunlara uymak zorundasınız. Burada çalışanların sigortası yapılacak ayrıca gelen gidenlerin de kaydı tutulacak” dedim. Baktım bir şey yapılmıyor, “İdare edin” deniyor hâlâ hem başkanlıktan hem üyelikten istifa ettim. Enstitüden toptan ayrıldım. Ciddi ciddi ajanlık hizmeti yapılıyor diye düşündüğüm için istifa ettim. Hem Amerikalılardan hem Türklerden kalan oluyordu. Ne münasebet, ne için? Hepsinin lojmanı var. </span></p>
			<p class="e-soru">Yurtdışından, Fransa ve Belçika’dan da önemli ödül ve üyelikler aldığınızı biliyoruz ayrıca. O ödüller neden, nasıl verildi size?</p>
			<p class="e-paragraf"><span class="CharOverride-9">Bana Fransa’dan Legion d’Honneur nişanı verildi arkeoloji ve sanat tarihine katkılarımdan dolayı. Bu ödül, ancak daha önce bu ödülü almış birisi tarafından taktim edilebiliyormuş. O yüzden Fransız elçiliğindeki bu ödülü almak için iki yıl bekledik. Fermanı vermişlerdi ama nişan yoktu ortada henüz. Belçika Kraliyet Akademisi üyeliği aldım bir de. 10 santim çapında kırmızı mühürlü kocaman bir fermanı vardı. Ödülü vermişler ama açıkçası törene gitmedim. </span><span class="CharOverride-9">Ankara’ya Hariciye’ye gitti, oradan bana geldi. </span></p>
			<p class="e-soru">Siz 2014 yılı başında Yüzyılın İslam Kültür Hizmeti Onur ve Hizmet Ödülü de aldınız. Bu ödül, kurtardığınız cami ve Osmanlı eserlerine yönelik bir teşekkür müydü? </p>
			<p class="e-paragraf"><span class="CharOverride-9">Türkiye Diyanet Vakfı İslam Araştırmaları Merkezi tarafından çıkarılan </span><span class="italik">İslâm Ansiklopedisi’</span><span class="CharOverride-9">ne katkıda bulunanlara verilen bir ödüldü. Birçok isimle birlikte bana da layık görülmüş. </span><span class="italik">İslâm Ansiklopedisi</span><span class="CharOverride-9"> 30 yılı aşkın bir sürede tamamlandı ve bu ansiklopedinin içinde danışmanlığını ya da kontrolünü yaptığım maddeler dışında 400’ün üzerinde maddeyi bizzat ben yazmışım. Ödülü Başbakan Recep Tayyip Erdoğan’ın elinden aldık ancak arada tebrik dışında bir konuşma geçmedi. </span></p>
			<p class="e-soru">Türkiye’de bir sokağa adınızın verilmesi, heykelinizin dikilmesi var bir de... </p>
			<p class="e-paragraf"><span class="CharOverride-9">Hayatta beni en çok onurlandıran, mutlu eden şeylerden biri de o olmuştur. Amasra’da bir parka, bir büstümün yer aldığı anıt taş dikildi, bir sokağa adım verildi. </span></p>
			<p class="e-soru">Evinizin duvarlarını süsleyen şeyler arasında bir insan yüzünü tasvir eden küçük heykelcik dikkatimi çekti. Bu da bir ödül müdür yoksa başka bir öyküsü var mıdır?</p>
			<p class="e-paragraf"><span class="CharOverride-9">O heykelcik mi? Anadolu’da yine kazı bölgelerinden birindeyiz. Köylüler bir lahiti baltayla kırmış. Ufacık parçacıklar haline getirmiş, sonra da tarlasına çit duvarı olarak kullanmış. Çit duvarının içinde çamura bulanmış ama beyaz bir mermer parlıyordu. Baktım, küçük bir yüz, arkeolojik parça. Müzeye versen, kaldırıp atacaklar bir depoya ya da onu bile yapmayacaklar. Yıkadım, öyle duvara astım. </span></p>
			<div class="_idGenObjectLayout-2">
				<div class="koseliresim _idGenPageitem-44 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum15-2.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, Amasra’da adının verildiği sokağın önünde</span></p>
			<div class="_idGenObjectLayout-2">
				<div class="koseliresim _idGenPageitem-65 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum15-3.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, Yüzyılın İslam Kültür Hizmeti Onur ve Hizmet Ödülü’nü alırken</span></p>
			<p class="e-soru">Kimin yüzü olduğu belli mi?</p>
			<p class="e-paragraf"><span class="CharOverride-9">Hayır ama bir Tanrı galiba lahit üzerinden söküldüğüne göre. Size komik bir şey anlatayım bu arada. Yine böyle bir lahit bulduk bir gün. Zafer Tanrıçası Nike var ya. Bu Zafer Tanrıçası’nın göğsünün yarısı çıplak bir figürü var. Heykel toprağın altında bulundu, çıkarılıyor ama çamura bulanmış. O çamurdan kurtarmak için su ile yıkayıp temizliyoruz ki heykel tamamen meydana çıksın, görelim diye. Köylü bir yandan su döküyor bir yandan da sürekli heykelin memesini temizliyor. Büyük de bir heykel, canlı gibi tasvir edilmiş. Ağır ağır, heykelin göğsünü temizliyor adam durmadan. “Biraz da başka tarafını temizle bu heykelin dedim” adama. Güldük, velhasıl böyle eğlenceli şeyler de oluyordu meslekte. </span></p>
			<p class="e-perde" id="_idParaDest-16">Onaltıncı Bölüm Eyice Kitaplığı</p>
			<p class="e-1-baslik">HAYATTA EN ÇOK KÜTÜPHANEMİN GİDİŞİNE ÜZÜLDÜM</p>
			<p class="e-soru">Sadece Türkiye’nin değil, dünyanın sayılı Bizans ve Türk Sanatı, İstanbul üzerine kitaplıklarından birine sahiptiniz. 30 bini aşkın nadide eserin yer aldığı bu kütüphaneyi oluştururken, başta sahaflar ve oradaki kitap meraklıları olmak üzere Türkiye’nin pek çok kültürüne de tanıklık ettiniz. İsterseniz bu kütüphaneyi oluşturmaya yönelik öykünüzü konuşmaya, aldığınız ilk kitaptan başlayalım. Kaç yaşınızdaydınız, nereden aldınız?</p>
			<p class="e-paragraf"><span class="CharOverride-9">Aslında ilk zamanlar arkeoloji ya da İstanbul tarihi değil çocukluğuma dair kitaplar alıyordum. Fransızların “Yeşil kitapları” vardır. Stevenson’un</span><span class="dipnotno CharOverride-11"><a href="#footnote-220-244" id="footnote-220-244-backlink">244</a></span><span class="CharOverride-9"> Fransızcaya çevrilmiş olan kitabını almıştım. Maske serisi</span><span class="dipnotno CharOverride-11"><a href="#footnote-220-245" id="footnote-220-245-backlink">245</a></span><span class="CharOverride-9"> diye Fransızların polisiye romanı vardı. Jules Verne’in</span><span class="dipnotno CharOverride-11"><a href="#footnote-220-246" id="footnote-220-246-backlink">246</a></span><span class="CharOverride-9"> pek adı sanı duyulmamış kitapları vardır. Bunlar 100’e yakındır. İçlerinde Osmanlı Tarihi ile ilgili olan vardır: </span><span class="italik">İnatçı Kahraman Ağa</span><span class="CharOverride-9"> gibi. Hikâyedeki adam bir oğul yetiştirmiş ve bu oğlan İstanbul’da sadrazam olmuş. Ve Üsküdar’a geçeceklere bir vergi koymuş. Baba oğluna bir haber göndermiş, “Bu vergi halka bir zulümdür.” Oğlu, “Baba sen de olsan, bu parayı ödemeye mecbursun” yanıtı vermiş ama baba, “Ben bu vergiyi ödemem” demiş. Aradan iki sene geçmiş, babayla oğul Üsküdar’da buluşmuş. “Baba demek inadını kırdın, vergini ödeyip Üsküdar’a geldin” demiş oğul. Babanın yanıtı, “Heybemi aldım, tüm Karadeniz kıyılarını dolaşarak Üsküdar’a geldim ama yine o vergiyi ödemedim” olmuş. Türkçeye de çevrildi ama ben Fransızcasını okudum. Ciddi bir çocuk kitaplığım vardı. Ayrıca, aldığım kitapların derli toplu, ciltli olmasını isterdim.</span></p>
			<div class="_idGenObjectLayout-2">
				<div class="koseliresim _idGenPageitem-66 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-1.jpg"/>
				</div>
			</div>
			<p class="e-resimalti"><span class="CharOverride-7">Galatasaray Lisesi Orta sınıf bölümü öğrencisi Semavi Eyice, 70 yılda oluşturacağı İstanbul kitaplığına ilk kitaplarını almaya başladığında 12 yaşındaydı</span></p>
			<p class="e-soru">İstanbul kitaplığınıza giren ilk kitap hangisiydi?</p>
			<p class="e-paragraf"><span class="CharOverride-9">Ernest Mambury’nin </span><span class="italik">İstanbul Rehber-i Seyyahîn</span><span class="CharOverride-9"> kitabı. </span></p>
			<p class="e-soru">Nereden almıştınız bu kitabı? </p>
			<p class="e-paragraf"><span class="CharOverride-9">Amcamdan almıştım. </span><span class="CharOverride-9">İstanbul’u keşfe çıkarken, rehber kitap olduğu için bana vermişti. Kendisi tabip idi ama İstanbul ile ilgiliydi. Tıp ve tarih üzerine epey kitapları vardı güzel, eski yazıyla. Kızı aldı götürdü onları, içinde Osmanlı tarihi kitapları vardı ve sattı. Ciltlenmiş, hatta ciltçiye adını da yazdırmıştı, “Doktor İzzet Şükrü” diye. Kızı canımı çok sıkmıştı. Yıllar sonra kütüphanemi satarken, bazı yerlerde dedikodu yaptığını duymuştum, “Kütüphanesinin bir kısmı ona amcasından kaldı” diye. Yok öyle bir şey. Ne zorluklarla almıştım o kitapları ben. Amcamın kitaplığından da ne varsa sattı, Beyazıt sahaflarında görmüştüm amcamın kitaplarını, o zaman çok üzülmüştüm. </span></p>
			<p class="e-soru">İstanbul üzerine ilk kitaplarınızı kaç yaşında almaya başladınız?</p>
			<p class="e-paragraf"><span class="CharOverride-9">12 yaşımda.</span></p>
			<p class="e-soru">Kitapları nereden, hangi kitapçıdan alıyordunuz?</p>
			<p class="e-paragraf"><span class="CharOverride-9">Beyoğlu’nda okurken Tünel’deki Haşet Kitapevi’ne gittiğimi anlatmıştım. Burada İstanbul ve Bizans ile ilgili bir köşe vardı: Fransa’da yeni çıkan kitaplar bulunurdu. Param olduğunda o köşeden kitaplar alırdım. İlk aldığım kitap, İngiliz Young’un</span><span class="dipnotno CharOverride-11"><a href="#footnote-220-247" id="footnote-220-247-backlink">247</a></span><span class="italik"> </span><span class="italik">İstanbul</span><span class="CharOverride-9"> kitabının Fransızca tercümesiydi. Sonra sergilerden birkaç kitap bulup almıştım, örneğin Auguste Bailly’nin </span><span class="italik">Bizans Simaları</span><span class="CharOverride-9"> kitabı, iki ciltlik.</span><span class="dipnotno CharOverride-11"><a href="#footnote-220-248" id="footnote-220-248-backlink">248</a></span></p>
			<p class="e-paragraf"><span class="CharOverride-9">İstanbul’da iki büyük sahaf merkezi vardı. Beyazıt’taki sahaflar, Galatasaray Lisesi’ne uzak olduğu için daha yakındaki, Yüksek Kaldırım’daki sahaflara giderdim öğrenciyken. Buradaki sahaflar genellikle Rum’du ve yabancı dilde kitaplar satardı. Bir tek Yahudi vardı, merdivenli kısmının en sonunda Karaköy’e inerken sağda. Ondan fazla alışveriş yapmadım ama </span><span class="italik">Bizans Efsaneleri </span><span class="CharOverride-9">adlı bir kitap görmüştüm camekânında. Enteresandır, Almanca bir kitaptı ve iç kapağında, 19. yüzyılda çok tanınmış bir ünlü caninin yazdığı şiir vardı. Uzun zaman hakkında yazılar yazıldı, filmler çekildi bu caninin. Altında ona ait imza var, Landru diye. Bu nasıl geldi İstanbul’a? Fransızca ve evini hasretle anan bir şiir.</span><span class="dipnotno CharOverride-11"><a href="#footnote-220-249" id="footnote-220-249-backlink">249</a></span></p>
			<p class="e-paragraf"><span class="CharOverride-9">Semt olarak uzak olsa da Beyazıt’taki sahaflara da giderdim. Ermeni Bedros Nişanyan</span><span class="dipnotno CharOverride-11"><a href="#footnote-220-250" id="footnote-220-250-backlink">250</a></span><span class="CharOverride-9"> vardı, Türkiye ve Anadolu’da basılan kitapları satardı. Mesela Anadolu’da basılmış bir kitap var ve bunun İstanbul’da okuyucusu beş müşterisi varsa, o beşini muhakkak getirirdi. Sen onun dükkânına girip, “Ne var ne yok Nişanyan” diye sorduğunda da bir kenardan o kitapları çıkarıp masanın üzerine koyardı. Hemen para vermene de gerek yoktu. Hesabını birtakım ambalaj kağıtlarına yazar, akşam onları deftere geçirirdi. Liseden sonra üniversite için Almanya’ya giderken, okuldan arkadaşım Galip’e para bırakmıştım, “Orada ölürüm, kalırım aman kimseye borçlu kalmamayım Nişanyan’a götür ödeyiver” diyerek. Almanya’dan döndükten sonra sahaflara gitmeye devam ettim ve Nişanyan ile samimi oldum. Bir gün ona sordum, “Nişanyan, sen beni tanımaz etmezsin. Ben bir çocuktum ve dünyanın kitabını bana verdin ‘sonra senden alırım’ diye. Neye güvendin?” “Sen Almanya’ya gitmeden önce borcunu gönderdin, bu senin için bir nottu. Sana itimadım vardı” dedi. Nişanyan’ın sahafı ufacık bir dükkândı, hâlâ da yeri durur, elektrik idaresinin sırasındaydı. Tıklım tıklım kitap vardı, sobası yok, sırtında bir palto, acayip bir adamdı. Kütüphanemdeki kitapların önemli bir kısmını ondan aldım. Örneğin o Anadolu’da Halk Evleri tarafından basılan kitapları ve katalogları iyi takip eder, işe yarar bir şey çıktımı muhakkak getirirdi. Kendi evinde de kitapları vardı. Bir iki defa, “Bir şeyleri merak ediyorum” deyince ödünç olarak bana getirdi. Mesela Ermeni mimarisi üzerine bir kitap almıştım ondan, okuyup geri vermiştim. </span></p>
			<p class="e-soru">Arşiv taraması sırasında Reşat Ekrem Koçu’nun bir köşe yazısında,<span class="dipnotno _idGenCharOverride-1"><a href="#footnote-220-251" id="footnote-220-251-backlink">251</a></span> “Nişanyan’ın çok önemli bir kitap koleksiyonu olduğu ve ölümünden sonra kaybolduğunu, millî kütüphane için çok değerli olduğunu” yazdığı bir yazı gördüm. Torunu Sevan Nişanyan’ın <span class="italik">Aslanlı Yol </span>adlı otobiyografisinde bu kütüphanedeki değerli koleksiyonların akıbetinin bilinmediği yazıyor. Nişanyan’ın kütüphanesi ne oldu? </p>
			<p class="e-paragraf"><span class="CharOverride-9">Onun ölümünden sonra Beyoğlu’nda bir Türk ve Ermeni tarafından ortak bir sahaf dükkânı açılmıştı. Onlara, “Ya Nişanyan’ın özel kütüphanesi ne oldu?” diye sordum. “Amerika’da kurulan Ermeni Kütüphanesi’ne gitti” dediler. </span></p>
			<p class="e-soru">Kimdi o sahaflar?</p>
			<p class="e-paragraf"><span class="CharOverride-9">Necdet İşli</span><span class="dipnotno CharOverride-11"><a href="#footnote-220-252" id="footnote-220-252-backlink">252</a></span><span class="CharOverride-9"> ve ortağı. Onlar söyledi kitaplığın Amerika’ya gittiğini.</span></p>
			<p class="e-soru">Kütüphanelerin yurtdışına çıkarılması yasak değil miydi?</p>
			<p class="e-paragraf"><span class="CharOverride-9">Yasak ama götürdüler. Ben mesela, kendi yazdığım kitabı Avrupa’daki bir meslektaşıma gönderiyordum. Ama kitabı Fransızca yazmıştım. Posta da gönderemiyorum, “Yabancı kitabın yurtdışına çıkışı yasak” diye. Ya bu kitabı ben yazdım. Ayrıca İstanbul’da basılmış bir kitap, benim kitabım. Sonra Rum Yorgo Patriarkhias vardı sahaf. Değerli kitaplar hep ona giderdi çünkü dükkânı Yüksek Kaldırım’ın başlangıcıydı. İlk sahaf olarak herkes ona giderdi. Beyoğlu piyasasında, herkes satacağı kitabı ona götürüyordu. Bu da ölü fiyatından alıyordu o kitapları. Hatta bir gün beni de ilgilendiren bir kitap getirdi birisi. Adam dışarı çıksa, dükkânda olmaz tabii, daha fazlasını verip alacağım kitabı adamın elinden. Ama bu, “Ben 20 lira veririm” dedi. Ben çıkarıp 25 verip kitabı almak için sabırsızlanıyorum. En sonunda aldım o kitabı. En değerli kitaplarını dükkâna koymaz, kendi evine götürürdü. Sonra bir alavera döndü, kaç zaman sonra o kitapları buradan paketlediler memleketine yolladılar. O Yunanistan’a gitti, kütüphanesi de nasıl olduysa peşinden gitti. Atina’da bir konferansa gittiğimde yanına uğradım. Son derece lüks bir kütüphane açmıştı. Ömer Lütfi Barkan ve Prof. İsmail Hakkı Uzunçarşılı’nın kütüphaneleri de yurtdışına gitti. </span></p>
			<p class="e-paragraf"><span class="CharOverride-9">Nişanyan dedik de aklıma geldi. Bir dergi çıkarılacaktı, beni de yemeğe davet etmişlerdi. Masamda gençten iki çocuk oturuyor. Biri </span><span class="CharOverride-9">İttihat Terakki’nin ileri gelenlerinden birinin torunuymuş, diğeri de Ermeni bir genç. Espri konusu oldu. Karşı karşıya geldiler, ikisi de makul çocuk. Birinin adı Dadyan’dı diğerini hatırlamıyorum. </span></p>
			<p class="e-paragraf"><span class="CharOverride-9">O İttihat ve Terakki torunu genç, “Aaa, siz de bir hoşsunuz canıııım. Siz Edebiyat Fakültesi’ndesiniz, Baha da</span><span class="dipnotno CharOverride-11"><a href="#footnote-220-253" id="footnote-220-253-backlink">253</a></span><span class="CharOverride-9"> orada değil mi?” dedi.  Dadyan bayağı akıllı bir gençti. Konuşma sırasında bir kitaptan bahsetmiştik </span><span class="italik">Türk Hizmetindeki Ermeniler </span><span class="CharOverride-9">diye. 50 yıl kadar önce basılmış küçük bir kitap. “Kütüphanemle birlikte o kitap da gitti, bayağı üzüldüm. İnsan bazen bazı isimlere bakmaya ihtiyaç duyuyor” dedim. Çocuk bir gün elinde o kitabın iyi kalitede bir nüshasıyla geldi. Ermenilerin çok iyi bir tarihçisi vardı Kevork Pamukciyan</span><span class="dipnotno CharOverride-11"><a href="#footnote-220-254" id="footnote-220-254-backlink">254</a></span><span class="CharOverride-9"> Türkiye’deki Ermeniler ile ilgili birkaç yüz makalesi vardı, işi iyi biliyordu. Ermenice yazıların külliyatını yaptılar. Biraz üzüntü içinde ölmüştü. Boğaz’da bir köşkü vardı, her şeyiyle birlikte yandı o evi. Hatta ben köprüden geçerken gördüm, Anadolu yakası sırtlarındaki o evin yanışını. Sonra Pangaltı tarafında bir yere sığınmış. Son günlerini de orada geçirip öldü. Benden, “Bilgili bir bilim adamı” diye bahsetmiş, eski bir öğrencimle imzalı bir kitabını da bana gönderdi. Ben de bir kitabımı imzalayıp ona göndererek teşekkür ettim ama hiç yüz yüze gelmemiştim. Ermeni kitap evi vardı Beyoğlu’nda, onun külliyatını yapmışlar ve tanıtımına beni de davet etmişlerdi. Beni Ermeni Patriği</span><span class="dipnotno CharOverride-11"><a href="#footnote-220-255" id="footnote-220-255-backlink">255</a></span><span class="CharOverride-9"> ile yan yana oturttular. Ermenistan’dan gönderilmiş bir şarap açıldı. Davetliler içinde bir kadeh patriğe, bir kadeh de bana verildi. O iyi bir patrikti, Türk-Ermeni düşmanlığını yok etmeye çalışırdı. Hatta Türk ordusunda yedek subaylık bile yapmıştı. Adam biliyorsunuz artık piyasada yok. Kayıp, hasta. Gençken güçlü-kuvvetli, yakışıklı bir adamdı. Onunla kaçıncı dönem olduğuna dair samimi bir konuşmamız olmuştu. Paris’te bir Ermeni kitapçı vardı. Mükemmel Türkçe bilirdi. Şimdi öldü, kızıyla damadı idare ediyor. Kitapçı, Ermeni teşkilatının merkezi gibi çalışıyordu aynı zamanda. Bazen gidip nadide kitaplar alırdım. Benim Türk olduğumu bilmezlerdi. Bizans ve Türk tarihi ile ilgili nadide kitaplar görürdüm bu kitapçının vitrininde. Onları alır, Fransızca kaç para olduğunu sorardım. Öder, çıkardım. Ama orada bir yabancı dostum vardı, o söylemiş, “Türk’tür” diye. 21 ciltlik </span><span class="italik">Bizans Tarihi</span><span class="CharOverride-9"> kitabını orada görmüş, almak istemiştim. Üç bin Frank istedi. Nasıl vereyim bu parayı? Orada yaşayan Hollandalı bir arkadaştan rica ettim, “Sen benim adıma kitabı al, parasını öderim” dedim. O zaman Paris-İstanbul arasında çalışan otobüsler vardı, onlarla gönderdi ben de parasını sonradan ödedim. Kitapçılarla böyle hikâyelerim de var. Yurtdışında da nadide eserlerin nerede olduğu bilir, gidip alırdım. </span></p>
			<p class="e-soru">Yüksek Kaldırım’daki sahaflardan bahsettiniz. Beyazıt’taki sahaflarda eskiden nasıl bir manzara vardı?</p>
			<p class="e-paragraf"><span class="CharOverride-9">Beyazıt Sahaflar Çarşısı’nın eskiden salaş dükkânları, Arnavut kaldırımı, asma gölgesi ve çeşit çeşit kitapçıları ve sosyal hayatı vardı. Yangından sonra yapılan yenileme sonrası modern görüntüsüyle o hava gitti. Oraya herkes gelip giderdi. </span></p>
			<p class="e-soru">Bir kitap tutkunu olarak, nadide pek çok eseri de bulmuşsunuzdur sahaflarda. Unutamadıklarınız var mı, görünce sizi heyecanlandıran veya almak için mücadele ettiğiniz kitaplar?</p>
			<p class="e-paragraf"><span class="CharOverride-9">Olmaz mı? Sahaflarda Avrupa’da nadir bulunan bazı kitapları bulup aldım. Eskiden nadir kitaplar düşerdi sahaflara. Akşamüstü olmuş, fakülteden çıktım sahaflara doğru yürüyorum ama hâlâ sıcak bir gündü. Beyazıt’ta Sahaf Nizamettin</span><span class="dipnotno CharOverride-11"><a href="#footnote-220-256" id="footnote-220-256-backlink">256</a></span><span class="CharOverride-9"> vardı. Baktım onun dükkânının vitrinde bir Alman’ın Türkiye anıları var. Bu kitaba hayatımda bir kez rastladım, o da o andı. Rahmetli Nizamettin içerde koltukta uyuyor. İçeri girip, “Ya şu vitrindeki kitap var ya” dedim.... “Ver beş lira” dedi, hemen aldım. Nereden bulmuş, anlamadım. Türk Hamamları’nı anlatan iki kitap vardı, biri de oydu. 1927 Stuttgart basımlı, Klinghardt’ın.</span><span class="dipnotno CharOverride-11"><a href="#footnote-220-257" id="footnote-220-257-backlink">257</a></span><span class="CharOverride-9"> Cin gibi bir adamdı Nizamettin, anlardı hemen değerli kitabı ama gözünü bile açmadan hatta hangi kitap olduğunu bile sormadan fiyat söyledi. Eline tutuşturdum parayı ve kitabı attım çantaya. </span></p>
			<p class="e-paragraf"><span class="CharOverride-9">Bir de meşhur bir kitap, taş basması harita... Talebelerce yapılmış, Mühendishane-i Amire’de basılmış. Sur içi dediğimiz tarihî İstanbul haritası ve üzerinde 424 cami. Hayatımda iki tane gördüm bu haritadan, bir tane belediye müzesinde çerçeve içinde durur bir de benim sahaflarda bulduğum bu örnek. Bir Hacı Muzaffer</span><span class="dipnotno CharOverride-11"><a href="#footnote-220-258" id="footnote-220-258-backlink">258</a></span><span class="CharOverride-9"> vardı, hem sahaflık yapardı hem de cami kayyumu idi. Onun dükkânında gördüm. Muazzam bir parti kütüphane almıştı, onları satıyordu. Kitaplara değerinin üzerinde, çok para istiyordu. O haritayı bulunca heyecanlanmaya başladım. Çünkü başka yok hiçbir yerde. “Şu haritaya ne vereyim?” dedim. Bekliyorum ki 300 lira isteyecek ama, “25 lira ver” dedi. Sonra elimden aldı haritayı, tetkike başladı, “Eyvah, şimdi fikrini değiştirir” diye korkuyor, endişeyle bekliyorum ben de... Meğer kayyumluk yaptığı camiye bakıyormuş harita üzerinde. </span></p>
			<p class="e-paragraf"><span class="CharOverride-9">Bulmayı çok arzu ettiğim İstanbul’un Bizans dönemi topografyasına ilişkin çok nadir bir kitap vardı. Bir dergide ayrı basım olarak çıkmış ama ayrıca kitap olarak da piyasaya çıkmıştı. </span><span class="CharOverride-9">Almanya’da fotokopisini çektirmiştim çünkü lazım oluyordu ancak birkaç kütüphane de vardı.</span><span class="dipnotno CharOverride-11"><a href="#footnote-220-259" id="footnote-220-259-backlink">259</a></span><span class="CharOverride-9"> Tesadüfen Beyoğlu’nda bir kitapçıda buldum, o kitapçı da bana hediye etmez mi? Kohen Kitap Evi,</span><span class="dipnotno CharOverride-11"><a href="#footnote-220-260" id="footnote-220-260-backlink">260</a></span><span class="CharOverride-9"> Yahudi, acuze kadınlar idare ederdi. Bir tanesinin kocası vardı Rafael, iyi adamdı. O sırada fakülteye çeşitli kitaplar almıştım, o yüzden, “Bu kitap da sana hediye” dedi. Böyle olaylar oluyordu. </span></p>
			<p class="e-soru">Tüm harçlığınızı kitaplara yatırıyordunuz sanırım…</p>
			<p class="e-paragraf"><span class="CharOverride-9">Bir gün aslı Rumca olan ama İngilizce ve Fransızcaya da çevrilen Patrik Konstantin’in</span><span class="italik"> İstanbul </span><span class="CharOverride-9">kitabını okumak istedim. Kitaplara meraklı olan ve fiyatlarını da bilen bir hocamız vardı ve “O kitaba 1 liradan fazla para verme” dedi. Sahaf Yerasimos’a gidip bu kitabı sordum. Elinde olmadığını ama bulabileceğini söyledi. Birkaç gün sonra uğradığımda, </span><span class="italik">Constantiniade</span><span class="CharOverride-9">’ın pırıl pırıl bir nüshasını gösterdi ama, “3,5 lira” deyince tepem attı. “Ben meraklıyım diye benden çok para istiyorsun” diyerek çıktım ve bir daha da dükkânına gitmedim. Aylar sonra İstiklal Caddesi’ndeki mağazaların vitrinine baka baka eve giderken biri bana, “Yeni yılını tebrik ederim” diye seslendi. Baktım Yerasimos, elini uzatıyor. Yaşlı adam, elini sıktım. “Ne istiyorsan ver, kitabı al” dedi, dükkanına gittim ve o kitabı aldım. </span></p>
			<p class="e-soru">Tabii olayın bir de maddi boyutu vardı. Kütüphanenizi 1,5 milyon dolara satılığa çıkardığınızı açıklamıştınız.<span class="dipnotno _idGenCharOverride-1"><a href="#footnote-220-261" id="footnote-220-261-backlink">261</a></span> Kaç paraya İstanbul Araştırmalar Enstitüsü’ne verdiniz?</p>
			<p class="e-paragraf"><span class="CharOverride-9">Dedik ama daha az bir paraya verdik. </span></p>
			<p class="e-soru">Kütüphanenizin satış sürecinde Kanada’dan da teklif geldiğinde dair yazılar çıkmıştı. Kimden teklif gelmişti?</p>
			<p class="e-paragraf"><span class="CharOverride-9">Kanada değil, İtalya’dan geldi. İtalyan sefaretinden aradılar ama arkası gelmedi. </span></p>
			<p class="e-soru">Kütüphanenize başka alıcılar çıkmış mıydı?</p>
			<p class="e-paragraf"><span class="CharOverride-9">Kültür Bakanlığı ve Maltepe Belediyesi’nden talip olundu. Bakanlık gelip bir baktı ama sonra sesleri çıkmadı. Maltepe Belediye Başkanı evime geldi ve “Anadolu yakasında doğru dürüst bir kütüphane yok. Benim bir arsam var, bir sponsor bulup binayı yaptırayım ve kütüphanenizi oraya taşıyalım” dedi. Ama belediyenin parası yoktu. Bizim Diyanet Vakfı da istedi ama “Sizin işinize yaramaz” dedim. Onların konumlarıyla ilgisi yok kitaplarımın. Ama onlar da güzel bir kitaplık yaptılar İslam Araştırmaları Merkezi (İSAM) Kütüphanesi’nde. Bulamadıkları kitapların fotokopisini çekip koydular hatta. Kütüphaneye gelene lazım olduğunda, “Bizde yok” deyip adamı savmıyorlar. </span></p>
			<p class="e-soru">Kütüphanenize Fethullah Gülen cemaatinin talip olduğunu ama işadamı İnan Kıraç’ın aldığını söylemişsiniz.<span class="dipnotno _idGenCharOverride-1"><a href="#footnote-220-262" id="footnote-220-262-backlink">262</a></span></p>
			<p class="e-paragraf"><span class="CharOverride-9">Fethullah Gülen’i</span><span class="CharOverride-9">n adamları geldi. Kütüphaneye ve kitaplara baktılar. “Hatta biz kütüphaneyi binasıyla birlikte alırız, burayı enstitü yaparız” dediler ama bir daha gelmediler. Kim olduklarını hatırlamıyorum şimdi ama Erzurum Üniversitesi ile bir ilgileri vardı, orada basılmış katalogdan vermişlerdi bana. İnan Kıraç da adamları gönderip epey bir inceletti kütüphaneyi. Sonra kendisi evime geldi. Göz kararı baktık yaklaşık 45 bin kitap, dört kamyonla gitti. </span></p>
			<p class="e-soru">600 bin liraya vermişsiniz diye bir söylenti duyduk...</p>
			<p class="e-paragraf"><span class="CharOverride-9">Neyse bırakın artık, hiç hatırlatmayın... Yandaki bahçede küçük bir bina var ya şimdi çocuk yuvası olan. Orası eskiden benim kütüphanemdi. En alt kattan çatıya kadar tamamen kitap doluydu. Çalışma masam, arşivim de oradaydı. Şimdi dosyalarımı koyacak yerim yok.</span></p>
			<p class="e-soru">Henüz lise çağındaki bir öğrenciyken almaya başlayıp bir ömür boyu para ve emek vererek oluşturduğunuz kitaplığınızdan ayrılmak zor olmadı mı?</p>
			<p class="e-paragraf"><span class="CharOverride-9">Vallahi çok üzüldüm. </span></p>
			<p class="e-soru">Efendim, bu kadar değer verdiğiniz kütüphanenizi neden sattınız? Hiç geri almayı düşündünüz mü?</p>
			<p class="e-paragraf"><span class="CharOverride-9">Alamam artık, imkânsız bir şey. Efendim, niye sattığıma gelince... Bir defa hanım şikâyet etti, evin her tarafında binlerce kitap. İkincisi, yarın öbür gün biz gideceğiz, nice büyük kütüphanelerin şunun bunun elinde nasıl yağma edildiğini gördük. Hiç değilse mazbut bir yerde bir arada olsun, dağılmasın kütüphane. Bu bir emekle, belirli dallarda kurulmuş bir kütüphane. Belki demode işe yaramaz kitaplar olacaktır fakat bir arada topluca duracaktır. Ama içim hâlâ yanar... Yanıyorum. Ve şimdi çalışamıyorum. Bir şeye bakmam icap ediyor kitaptan. “Aaa, vardı bende ama yok, bakamam.” O konudaki kitap yok artık elimin altında.</span></p>
			<p class="e-soru">Kütüphanenizi ziyarete gidiyor musunuz hiç?</p>
			<p class="e-paragraf"><span class="CharOverride-9">O konuda da beni biraz üzdüler, bir kere gittim bir daha da gitmedim.</span></p>
			<p class="e-soru">Nasıl üzdüler hocam?</p>
			<p class="e-paragraf"><span class="CharOverride-9">Bırakın şimdi… Ama hâlâ çok üzgünüm. </span></p>
			<p class="e-soru">Bir kere gidip bir daha gitmeyerek, çok üzücü bir olay yaşamış olmalısınız...</p>
			<p class="e-paragraf"><span class="CharOverride-9">Bir daha gitmedim çünkü anlaşmamız şuydu: İnan Kıraç geldi, konuştuk. “Kütüphanenizi almak istiyorum” dedi. Ne söyledimse, itiraz etmeden kabul etti sağ olsun. Bir kere gittim hepsi hepsi, o sırada bir tavsiyede bulunacak oldum kütüphane görevlisine, “Oooo hocam karışmayın, ben biliyorum her şeyi...” dedi.</span></p>
			<p class="e-soru">Ne tavsiye edecektiniz?</p>
			<p class="e-paragraf"><span class="CharOverride-9">Torbalar halinde bekliyordu Bizans imparatorlarının fermanları... Şimdi bunların bazılarının tam metinleri var, bazıları da bir başka metinden alıntı şeklinde. Mesela Abbasi halifesi ile Bizans imparatoru arasındaki hudut anlaşması yapılmış, o zaman yazılmış bir tarih kitabında fermanların bir özeti verilmiş. O özetleri almış adam, böylelikle </span><span class="italik">Bizans İmparatorlarının Fermanları</span><span class="CharOverride-9"> diye bir külliyat meydana getirmeye çalışmış. Ve bunun tamamlanması 40 sene sürmüş. Ve bunlar da, 40 sene içinde fasiküller halinde basılmış. Ben bunlardan bazılarının orijinal fasiküllerini buldum, aldım. Fakat bazılarının orijinalleri bulunmuyor. Bulamadıklarımı da fotokopi olarak çektim. Bunlar ciltlendiği takdirde, kocaman seri olur. Ama zarfın içinde duruyor. Bunu kütüphanedeki kıza söyleyecek oldum, “Bak böyle bazı kitaplar var. Ben vaktiyle fotokopilerini temin ettim. Şimdi Avrupa kütüphaneleri kesinlikle fotokopi de vermiyor bu kitaplardan...” “Rica ederim karışmayın, onlar arşiv malzemesi” dedi. Kitap arşiv malzemesi olur mu? Bir kısmı kitap olarak, bir kısmı fotokopi olarak var. Beraber ciltlenecek, aynı boyda aynı ciltte fotokopisiyle. Ne yapayım ben...</span></p>
			<p class="e-soru">Bu konuşmadan sonra bir daha gitmediniz kütüphanenize... </p>
			<p class="e-paragraf"><span class="CharOverride-9">Gitmedim bir daha... Bir iki defa bir şey lazım oldu. Çocuklara tarif ettim, “Falan kitabı bulun” diye. Bir türlü bulup çıkaramıyorlar. Şaştım kaldım. Örneğin Diyanet Vakfı’nın çıkardığı </span><span class="italik">İslam Ansiklopedisi</span><span class="CharOverride-9">’nde yer alması için, bundan 110 sene evvel ilk defa Batı dilinde bütün İslam mimarisi hakkında çıkmış bir Fransızca kitap vardı. Herhalde Hristiyan Araplardan biriydi, Salander diye bir mimar. Bu isim, bizim Selahattin isminin Hristiyanlaşmış şeklidir. Bu adam İslam mimarisine ilişkin kitabında Abbasileri, Eyyubileri, Mısır’ı, Afrika’yı, İspanya’yı falan anlattıktan sonra Osmanlı’ya geliyor ve Türk mimarisinden bahsediyor. Tüm İslam coğrafyası var, bu kalınlıkta bir kitap. “İslam Ansiklopedisi’nde de Salander maddesi yapayım da, bilinsin” dedim. Birisini gönderdim, “Bakın, kitaplıkta yeşil ciltli kalın bir kitaptır” diye de tarif ettim. “Efendim bulamadık kitabı.” Yahu kocaman, alâmet gibi bir kitap. Broşür değil bir şey değil. Bulamadılar... Nedense bir gün buldular. Efendim, “Her şeyi ben bilirim” diyen görevli, kitabı sanat tarihiyle ilgili dizinin altına yazmış. Kitabın ismi, </span><span class="italik">İslam Mimarisi</span><span class="CharOverride-9"> ama onu, “Dünya Mimarlık Tarihleri Dizisi” kapsamında, dizinin adıyla kaydettikleri için bulamıyorlar. Böyle tasnif olur mu yahu? Geçen bayramlardan birinde eski bir öğrencim geldi. “Hocam, müzayedede size ait kitabı sattılar. İçinde sizin imzanız var diye, bir kataloğu 100 liraya sattılar” dedi. Eskiden kitaplarımın içine imza atardım. O zaman genç ve bekârım, 50 yılı. Bir kızla birlikte bir sergiye gitmişiz. “Bilmem kimle de beraber” diye yazmışım üstüne. Bu kitap, kütüphanedeydi. Nasıl oluyor da müzayedede satılıyor? Önemli bir kitap değil ama demek ki bu kütüphaneden bir şeyler de dışarıya çıkıyor... Sormuyorum da tabii kimseye. Anlayamıyorum ama tuhafıma gitti. Benim imzam var diye 100 lira vermişler o kataloğa. Şaşılacak şeyler oluyor bu memlekette. Kitaplar, depoda yığınlar halinde duruyormuş. Benim kütüphanemin bir kataloğu yok hâlâ. </span></p>
			<p class="e-soru">Herhalde Türkiye ve dünyanın sayılı Bizans arşivlerinden birisiydi sizinki.</p>
			<p class="e-paragraf"><span class="CharOverride-9">İdi... Benim bir ilgim kalmadı artık. Oradaki zevatın marifeti, artık hiçbir ilgim kalmadı. </span><span class="CharOverride-9">İnan Kıraç eve geldi, sizin oturduğunuz o koltukta böyle karşılıklı oturduk. </span></p>
			<p class="e-soru">İnan Kıraç ile aranızda yanlış anlaşılma durumu yaşanmış olabilir mi? Çünkü daha önce sizi sevdiğine ve kardeş olduğunuza dair sözleri vardı.<span class="dipnotno _idGenCharOverride-1"><a href="#footnote-220-263" id="footnote-220-263-backlink">263</a></span> Siz diyolog kurmaya çalıştınız mı?</p>
			<p class="e-paragraf"><span class="CharOverride-9">Kıraç’a yanaşmıyorsun ki! Üstelik Galatasaray mezunu. Bizim Galatasaray’da bir ağabeylik münasebeti vardı, bir gelenekti. Ağabeyliğe dikkat edilirdi. Ben adım attımdı. Ama yanlış anlaşılma olduğu muhakkak. Ben bir televizyon programında, “Kütüphaneyi bedavaya verdiğimi” söylemişim. Böyle bir şey, bu anlamda bir şey söylemedim. Niye böyle bir şey söyleyeyim. Buna bozulmuş. Bir de mektup aldım buna dair. Bir ortak arkadaş, bizi bir yemekte bir araya getirmeyi teklif etti. “Dışarıda bir yerde olursa” diyerek kabul ettim. Ama ses çıkmadı, görüşmedi. </span></p>
			<p class="e-soru">Hocam kitaplarınıza nasıl kıydınız?</p>
			<p class="e-paragraf"><span class="CharOverride-9">Vallahi hazin bir şey oldu. Fakat en hazini, kitaplar gittikten sonraki durum. Bina boşaldı, raflar boşaldı, çok acıklı bir şey. Görmek dahi istemedim. Arkadaşlara dedim ki, “Kütüphaneye ihtiyacınız varsa, alın bu rafları götürün.” Bazıları aldılar derken bir de madeni raflar vardı. Bir hanım vardı Darülaceze’de başhemşire, ara sıra bize uğrardı. “Sizin rafa ihtiyacınız var mı?” diye sordum. “Aman, biz ihtiyarlara çanak çömlek yaptırıyoruz zaman geçirmeleri için. Onları kurutmak için raflara ihtiyacımız var. Mükemmel işimize yarar” dedi. İki kamyona yüklendi raflar, hatta parasını da ben verdim. </span></p>
			<p class="e-soru">Hayatınızı konuşurken, hiçbir şeyden bu kadar etkilenmiş şekilde konuşurken görmedim sizi. Hayatta sizi en çok üzen şey ne oldu?</p>
			<p class="e-paragraf"><span class="CharOverride-9">Vallahi kütüphaneme çok üzüldüm. Hayatta en çok üzüldüğüm noktalardan biri odur. Çünkü çocukluktan başladım toplamaya. İstanbul, Bizans, Osmanlı kültürü ve sanatı, Türk tarihi, seyahatnameler... Her kütüphanede olanların üzerinde de hiç durmadım, nadide kitapları topladım hep. Dağınık olanları ciltlettim. Oldukça iyi bir kütüphane kurdum ve müzeye verdikten sonra da bir daha adımımı atmadım. </span></p>
			<p class="e-soru">Kütüphanenizi Pera Müzesi’ne verdikten sonra, yeniden kitap toplamaya devam ettiniz mi? </p>
			<p class="e-paragraf"><span class="CharOverride-9">Birkaç tane kitap aldığım oldu ama eskisi gibi almıyorum. Bazı kitaplar da hediye olarak geliyor. </span></p>
			<p class="e-soru">Şu anda kaç kitabınız var, çalışma odanızda yine hatırı sayılacak kadar kitap toplanmaya başlandığını gördüm. Birkaç bin var mıdır?</p>
			<p class="e-paragraf"><span class="CharOverride-9">Zannetmem. Bilmiyorum, epey birikti yığınlar halinde içerde duruyor. </span></p>
			<p class="e-soru">Birkaçına dair bilgi verdiniz ama kitaplıktaki eserler genelde oldukça nadir eserlerdi değil mi?</p>
			<p class="e-paragraf"><span class="CharOverride-9">Bir kısmı bulunması son derece zor kitaplardı. İstanbul’daki kiliselerin rölöveleriyle ilgili iki tane kitap vardı. Biri İngiliz Millinger’in</span><span class="dipnotno CharOverride-11"><a href="#footnote-220-264" id="footnote-220-264-backlink">264</a></span><span class="CharOverride-9"> diğeri Fransız Ebersolt’un</span><span class="dipnotno CharOverride-11"><a href="#footnote-220-265" id="footnote-220-265-backlink">265</a></span><span class="CharOverride-9"> İstanbul kitapları. Bu kitapların ikisini de bulmuştum, almıştım. Bu ikisi nadideydi ama bunlar gibi nice kitaplar vardı. Mesela İtalyanca bir enteresan kitap vardı. İsveç kraliçesi Christina’ya küsüp tahtı bırakmış ve İtalya’ya gitmiş. Bizim Marmaris-Bodrum’da bilhassa Kuzey’den gelen turist kadınları avlamaya çalışan zampara oğlanlar vardır ya, İtalya’da da o zaman İsveç-Hollanda gibi ülkelerden gelen biraz geçkince kadınlarla zamparalık eden ve papagali denen oğlanlar var. O zaman genç bir kont olan Marsilli, bu kraliçenin papagalisi olmuş. Ve aşkına ithaf ettiği bir kitap yazmış. Kitabın takvim sayfası, doğrudan doğruya Kraliçe Chirsitana’ya ithaf edilmiş olan </span><span class="italik">İstanbul Boğazı’nın Akınları</span><span class="CharOverride-9"> kitabı.</span><span class="dipnotno CharOverride-11"><a href="#footnote-220-266" id="footnote-220-266-backlink">266</a></span><span class="CharOverride-9"> Kitabın adı bu. Düşünün, 17. yüzyılda yazılmış bir eser. Mordmann’ın 19. yüzyıla ait topografya kitabı vardı. Yine 19. yüzyıl İstanbul’unu anlatan Ungfer ve Richter’ın Bizans kitapları vardı. </span><span class="CharOverride-9">Fransa’da bulduğum Le Bon’un </span><span class="italik">Bizans Tarihi</span><span class="CharOverride-9"> eseri vardı 21 ciltlik. 18’inci asırda bir Fransız elçisi, esir pazarından güzel bir Çerkez kızı almış, büyütmüş. Aynı zamanda zampara tabii. Bu Çerkez kızı daha sonra Fransız sosyetesinde, “Matmazel Ayşe” diye meşhur olmuş. 35 yaşında ölmüş ama arkasında aşkları var. Fransız yazar Andre’nin kitabı vardı ona ithaf ettiği kütüphanemde.</span><span class="dipnotno CharOverride-11"><a href="#footnote-220-267" id="footnote-220-267-backlink">267</a></span><span class="CharOverride-9"> Çok sayıda seyahatname, gravürlü kitap vardı. Ayvansarayî Efendi’nin 18. yüzyıla ait </span><span class="italik">Hadikatü’l- cevami‘</span><span class="CharOverride-9"> kitabı vardı mesela. İlk katta Bizans tarihi ve seyahatnameler, Cumhuriyet dönemine ait yayınlar vardı. İkinci katta Türk-İslam sanatı kitapları ile arkeoloji kitapları vardı. </span></p>
			<p class="e-soru">İçlerinde koleksiyon değeri olan kitaplar mı?</p>
			<p class="e-paragraf"><span class="CharOverride-9">Var tabii. Değerli kitaplar da var içlerinde. Parayla aldığım bir tanesini örneğin. Türk Tarih Kurumu yeni baştan basmış </span><span class="italik">Naima Tarihi</span><span class="CharOverride-9">’ni.</span><span class="dipnotno CharOverride-11"><a href="#footnote-220-268" id="footnote-220-268-backlink">268</a></span><span class="CharOverride-9"> Sadece ona yüz küsur lira vermiştim. Kâtip Çelebi’nin </span><span class="italik">Dünya Coğrafyası</span><span class="CharOverride-9"> kitabı vardır. Onu Türk Tarih Kurumu aynen bastı ve bana gönderdi. Eski yazı olduğu için okunması zor ama Kültür A.Ş. de yeni harflere çevrilmiş olanını bastı. Her ikisi de bende var. Ama bazı kitapların, bugün artık bir daha basılacağı yok. Ne bileyim, mesela Piri Reis’in </span><span class="italik">Kitabü’l-Bahriye</span><span class="CharOverride-9">’si. Onu Atatürk’ün emriyle Türk Tarih Kurumu’nda basılan orijinal kopyası, nüshası vardır. Efendim onun yazmaları vardır çeşitli kütüphanelerde. Hatta Avrupa kütüphanelerinde bile var. O zaman Atatürk görmüş, “Bakın şu kitaba” demiş. O zaman Fevzi Kurdoğlu ile Ali Haydar Altabut adında iki deniz tarihçisi o kitabı nefis bir suretle aynı yazması gibi bastılardı eski yazıyla olduğu gibi. Hatta ben Türk Tarih Kurumu üyesiyken bizim amiral amcaoğlu dedi ki, “Ya şu kitap bende de olaydı” dediydi. Türk Tarih Kurumu Genel Sekreteri Uluğ Bey’e söyledim,</span><span class="dipnotno CharOverride-11"><a href="#footnote-220-269" id="footnote-220-269-backlink">269</a></span><span class="CharOverride-9"> “Kalmadı ama bir tane buluruz” dedi ve buldular gönderdiler. Şimdi dört cilt olarak yeni harflerle de basıldı o kitap, bende hem Atatürk zamanındaki hem de yenisi, ikisi birden vardı. Bugün satın almaya kalksanız, en aşağı 500 lira falandır. </span></p>
			<p class="e-paragraf"><span class="CharOverride-9">Sahaflardan alınanların yanı sıra kısıtlı sayıda basılmış, bazı nadir kitaplar da vardı. Örneğin, Erzurum Üniversitesi’nden bir profesör meslektaş vardı. Benim kitaba meraklı olduğumu biliyordu. Kafkasya’ya doğru Türk cemiyetleri arasında bir aşiretin tarihçesi kitap şeklinde yazılmış. Bu kitap sadece o aşirete mensup aile fertleri arasında dağılmak üzere az sayıda basılmıştır. Şimdi piyasada yok o kitap, kimse bulamaz. Bana da bir tanesini göndermişti. Buna benzer çok örnek var. Sonra bazı dergiler vardı. Mesela Türk Tarih Kurumu’nun </span><span class="italik">Belleten</span><span class="dipnotno CharOverride-11"><a href="#footnote-220-270" id="footnote-220-270-backlink">270</a></span><span class="CharOverride-9"> dergisi vardı. Atatürk zamanındaki birinci sayısından, Türk Tarih Kurumu’ndan Evren Paşa emriyle kovuluncaya kadar bütün fasiküller vardı. Tam 209 cilt. Bir kütüphane komple o </span><span class="italik">Belleten</span><span class="CharOverride-9">lerle doluydu. Birçok sayıları katiyen bulunmuyordu. Sonra Anadolu’da çıkmış bazı dergileri ciltletmiştim. Mesela Çorum Halk Evi’nin </span><span class="italik">Çorumlu </span><span class="CharOverride-9">adlı dergisinin tüm sayıları vardı. Turing’in tüm koleksiyonunu muntazam ciltletmiştim. Bugün adı sanı duyulmamış dergiler vardı: Mesela </span><span class="italik">Türklük</span><span class="CharOverride-9"> 30 sayı kadar çıktı. İçinde hep Türk tarihine ilişkin yazılar vardı. Onun tüm sayıları ciltli olarak vardı. </span><span class="italik">Türk Tıp Tarihi</span><span class="CharOverride-9"> diye dergi 22 sayı çıkmıştır hepsi hepsi. O da ciltlidir. Böyle birtakım nadir dergi koleksiyonları da vardı. </span><span class="italik">Akbaba</span><span class="CharOverride-9">,</span><span class="italik"> Yedigün</span><span class="CharOverride-9"> dergilerinin tüm sayıları vardı, ciltli ve ciltsiz. Sonra halk evlerinin bastığı dergiler vardı, bazıları çok kıymetlidir. Bazılarını takım halinde ciltlettim. Çorum halk evinin </span><span class="italik">Çorumlu</span><span class="CharOverride-9"> diye dergisi, Konya’nın</span><span class="italik"> Konya</span><span class="CharOverride-9"> dergisi. Var daha Halk Evi dergileri, </span><span class="italik">Ülkü Dergisi</span><span class="CharOverride-9"> vardı. İçinde ne yazılar var onun.</span></p>
			<p class="e-soru">Bunlar kütüphanede şimdi değil mi?</p>
			<p class="e-paragraf"><span class="CharOverride-9">Kütüphanede. </span></p>
			<p class="e-soru">Bu kadar kitabın çok sayıda öyküsü olmalı. Bu kitaplar sizin elinize nasıl geçti?</p>
			<p class="e-paragraf"><span class="CharOverride-9">Geçti işte. </span></p>
			<p class="e-soru">Bu kadar kitabın içeriğini bilir miydiniz, makaleleriniz için kullanır mıydınız?</p>
			<p class="e-paragraf"><span class="CharOverride-9">Rahmetli Müfit Mansel de kitap meraklısıydı ve şöyle derdi benim için, “Dostumuz Semavi, şöyle bir yığın kitabın arasından elini şöyle bir atar, işe yarar birini çekip çıkarır.” </span></p>
			<p class="e-soru">Hepsini ezbere biliyor muydunuz?</p>
			<p class="e-paragraf"><span class="CharOverride-9">Biliyordum. Bilmesem ne diye topladım onları! </span><span class="CharOverride-9">Paris’te sokakta geziyorum. Bir kitapçıya girdim. Eski bir sürü dergiyi yığınla koymuşlar. Şöyle gittim bir baktım. </span><span class="italik">Diplomasi</span><span class="CharOverride-9"> dergisi diye bir dergi, eski bir sayısı. Açtım baktım, içinde 18’inci yüzyılda İstanbul’a yapılmış bir seyahate dair bir özet var. Kitap olarak basılmamış, el yazma olarak duran bir seyahatnameyi birisi okumuş ve not vermiş, “Ne kadar bu?” dedim, “Bir Frank.” Kitabın diğer kısımlarını attım, bu kısmını kaplayıp bir güzel kütüphaneye koydum… Meraklısı arasa, zor bulunan bir şey. Belki bazı kütüphanelerde bulabilirsin. </span></p>
			<p class="e-soru">Merak ettiğiniz, bulmak istediğiniz ama almakta çok zorlandığınız kitaplar oldu mu?</p>
			<p class="e-paragraf"><span class="CharOverride-9">Bu kitapların ikisini de bulmuştum, almıştım. Bu kiliseler kitabını kitapçı bana vermek istememişti. İyi bir paraya, İngiliz konsolosuna satacakmış. Ama kitapların ikisini de yakaladım, bırakır mıyım! Sonra kitapçı, personeline bağırdı, “Neden gösterdin bu kitapları” diye. Hatta, “Tamam, ben bunları alıyorum. Cebimde para yok şimdi. Parasını maaşımı alınca getiririm” dedim. Epey para vermiştim çünkü. Maaşım 150 liraydı, kitaplardan birine 110 diğerine 120 lira vermiştim. Adam, “Yapma, etme” dedi ama, “Hayır, bunlar benim mesleğimle ilgili kitaplar” dedim. Maaşları olduğu gibi bu iki kitaba verdim ama İstanbul’a ilişkin ana kitaplardı. İstanbul kiliselerinin rölöveleriyle birlikte koca boyda kitaplardı. Sonra ayrı basımlar vardı. Böyle bir adam makale yazıyor, ondan 50 tane basıyorlar broşür halinde. Onları da ancak eşe dosta hediye olarak gönderiyor. O şekilde toplanmış ayrı basımlar vardı. Ünlü Bizans ve İslam Sanatı profesörü Strzygowski’ninkiler vardı. O 1941-42 gibi ölmüştü ve ben 1943’te Viyana’da öğrenciyken bir kitapçı bana, “Strzygowski’nin ölümünden sonra elinde kalan makaleleri bir kitapçı tarafından satın alındı” dedi. Hemen o kitapçıyı buldum, bana bir kart verdi. İçinde broşürlerin isimleri yazılı. Kimisi 1 mark, kimisi 75 ferike satılan makaleler. Ama nerelerde yayınlanmış, basılmış? Kimisi Almanya’da, kimisi Finlandiya kimi Bosna kimi Fransa’da. Adam her yerde seminerlere katılmış, makaleler yazmış ünlü bir sanat tarihçisi ve bu yazıları bir araya getirilmemiş. 30 tane seçtim, hepsini alıp topladım ve bir araya getirdim. Benden başka kimsede de yok. Hatta bizim Türk dergilerinde bir iki makalesi de çıkmıştı. </span><span class="italik">Türkiyat Mecmuası</span><span class="CharOverride-9">’nda “Orta Asya ve Türklerin Sanatı” diye bir makalesi vardı. Ankara Halk Evi’nin </span><span class="italik">Ülkü </span><span class="CharOverride-9">dergisinde çıkmış makalesi vardı. Sonra Bizans arkeoloğu ünlü Profesör Schneider nedense her makalesinin bir örneğini bana gönderirdi. Hiçbir kütüphanede olmayacak şekilde onun bir kutu dolusu ayrı basımı vardı bende. Bütün makaleleri vardı.</span></p>
			<p class="e-soru">Kütüphanenizdeki kitapları tek tek satışa çıkarsanız çok daha fazla gelir elde edebilecekken, topluca vermeyi ve bütünlüğünün korunmasını tercih ettiniz. Türkiye’de, sahiplerinin vefatlarının ardından dağılmış pek çok ünlü kütüphane olduğu da biliniyor. Yakın dostlarınızın da kütüphaneleri bu şekilde dağıldı sanırım...</p>
			<p class="e-paragraf"><span class="CharOverride-9">Benim tanıdıklarımın hepsinin kütüphanesi tasfiye oldu. Cavit Baysun vardı, kitabın meraklısı değil hastasıydı. Bibliyomani derlerdi, kitabın kalıbı bozulmasın diye çekinerek çevirirdi sayfalarını. Fransızca kitapları vardı Osmanlı tarihi ve edebiyatı üzerine. Kütüphanesini üniversiteye almak istedik. Karısıyla görüşmeye gittik, enteresan bir insandı. Sahaflar onun kafasını çelmişler, “Resmî müesseseye satarsan vergi verirsin, üniversiteye verdiğinden daha fazlasını bölümler halinde satarak alabilirsin” diye. O da böldü böldü, kütüphane ziyan oldu gitti. Sahaflarla anlaşmalı adamlar vardır: Kitap meraklıları ölür ölmez evine gidip kütüphanesini yağmalamaya çalışırlar. Önce, “Ah ne iyi dostumuzdu” derler, giderken de, “Bir iki kitabını alayım bari hatıra kalsın” diyerek gözüne kestirdikleri kitapları alırlar. Adamın cenazesi var, onun peşine mi düşecek! Yapı Kredi Yayınları üç kitap meraklısı için bir armağan kitabı çıkarmıştı. Leman Bakla ile birlikte Baysun için de yazı yazmıştım o kitaba. </span></p>
			<p class="e-paragraf"><span class="CharOverride-9">Fuat Köprülü’nün Ahırkapı’da şahane bir kitaplığı vardı. Hem kitaplar çok güzeldi, hem kütüphanenin konumu: Surların üzerinde, Marmara’ya bakan bir manzarada, harika raflarda nadide Osmanlı Tarihi ve Edebiyatı üzerine nadide kitaplar vardı. Çok değerli yazmalar, yurtdışından gelen kitaplar vardı. Kütüphanesi dağıldı... Bir ara Amerikalılar evini de kütüphanesini de yaşatmak istedi ama gazetelerdeki haberlerden ürküp vazgeçtiler. Oraya buraya taşınırken hayli eksilen kitaplığı Yapı Kredi aldı. </span></p>
			<p class="e-paragraf"><span class="CharOverride-9">Ebuzziya’nın iyi bir kütüphanesi vardı. Bayağı nadide şeyler vardı. Hatta Varyanlar mahkemelik oldular. Değerli bir kitabını vermiş, bir sayfasını kesmiş klişe almışlar, mahkemelik oldu. Benimle görüşürdü. Hatta Abdülhamid devrinde bir makalesi çıkmış, bir dergi de çıkarırmış </span><span class="CharOverride-9">Ebuzziya</span><span class="dipnotno CharOverride-11"><a href="#footnote-220-271" id="footnote-220-271-backlink">271</a></span><span class="CharOverride-9"> diye, ona rastlayınca, “Falan dergiyi arıyorum” dedim. “Ya ilk başvuracak yere başvurmamışsın” demişti. Viyana’da, Belgrad’dan götürülme Osmanlı kitabeleri vardı, vakti zamanında makale yazmıştı dergiye. O verdiydi. </span></p>
			<p class="e-paragraf"><span class="CharOverride-9">Enteresan şeyler de oluyordu. Hiç tanımadığım bir adam, bir memur Türkçe ve yabancı dilde eserlere dair inanılmaz zenginlikte bir kütüphane kurmuş: Demiryolcu Hayri Bey diyorlar ama orada ne yapıyordu bilemiyorum. Bekâr bir adam, Fransızca, Almanca, Türkçe kitaplar var elinde. Tasavvur edemeyeceğiniz nadide kitaplar bulmuş ama Taşlıtarla’da bir gecekondu evde saklıyormuş. Ölünce hepsini 60 bin liraya satmışlar, sahaflar kendi aralarında artırma yapıp bu kütüphaneyi paylaştılar. Eridi gitti. Bulgaristan’daki Türk devrini anlatan üç ciltlik bir seyahatname almıştım bu kitaplıktan, bir Avusturyalının hatıratlarıydı. KİM En ufak köylere kadar köylerin isimleri hep Türkçe, enteresandır. Her bibliyografya içinde görürdüm, Almanca iki fasikül halinde birtakım eski Avrupa kaynaklarında Türkler hakkında verilen bilgileri tercüme etmiş, bir nevi antoloji, bu kütüphaneyi hiçbir kütüphanede görüp bulamadımdı, iki ince fasikül. Bunu Hayri Bey kitapları arasında buldum ve derhal aldım. 50 lira verdim. Bir Alman derlemiş, eski Türkler hakkında.</span></p>
			<p class="e-soru">Osmanlı İmparatorluğu, fethettiği İstanbul’da Bizans kütüphanelerini, sonra Avrupa ve Ortadoğu’da fethettiği topraklardaki kütüphaneleri ne yaptı? </p>
			<p class="e-paragraf"><span class="CharOverride-9">Bizans’tan pek bir şey yok. Topkapı Sarayı’nda az sayıda Bizans Saray Kütüphanesi’nden çıktığı sanılan Hristiyan el yazmaları var ama mühim şeyler yok içlerinde: dinî kitaplar, minyatürler var. İçlerinden biri, yüzde yüz Bizans Sarayı’ndan çıkma: Çünkü minyatürünün yapılmasında bir imparatorun oğlu da çalışmış. Üç cilt halinde, hatta Müzeler Müdürü Halil Edhem, onu </span><span class="CharOverride-9">Almanya’dan gelmiş bir uzmana ciltletti, kıymetli bir İncil’di. Saray’daki bazı kitaplarda sultanlar tarafından hediye edilmiş. Örneğin Abdülhamid, Budapeşte’nin fethinin ardından getirildiği sanılan kitapları geri vermiş. Bazı kitaplar var, Bizans kütüphanelerinden gelme değil gibi. Örneğin Fatih’in hayatı hakkında bir kitap var Topkapı Sarayı’nda. Çok sayıda kitap, padişahlık devrinde Avrupa’ya götürülmüş. Kanunî döneminde Hollandalı Husaberg hatıratlarında, “Çok değerli bir yazma buldum. Bir Yahudi’nin elinde, Kurtlar yemiş ama çok para istiyor. Bir tıp kitabı Roma devrinden kalma ve bir imparatoriçeye hitap edilmiş” diye yazıyor. Bu kitap, nerelerde dolaştıysa yüzyıllarca sonra İstanbul’da bir Osmanlı Yahudi’nin eline geçmiş, ondan da bu Hollandalı elçinin eline... Avrupa’daki bazı manastırlarda, İstanbul manastırlarının mühürleri olan kitaplar var. Bunun yanı sıra, bizim Türk yazmaları da var. Mesela 16’ıncı asırda yaşamış bir Hafız Ahmet Paşa</span><span class="dipnotno CharOverride-11"><a href="#footnote-220-272" id="footnote-220-272-backlink">272</a></span><span class="CharOverride-9"> var. Fatih Camii’nde bir kütüphane yaptırmış. Bu kütüphane en eski umumi kütüphanelerden biridir ayrıca. Bir Fransız seyyahı da bu kütüphaneden bahsediyor, “Orada çok değerli yazmalar vardı. Şu şartlarda ödünç kitap alınır” diye anlatıyor. Bu cami duruyor ama kütüphane yok! Son birkaç kitap kalmış, o da Süleymaniye’ye taşındı. Mühürlerden tespit ettiğimize göre, 25 kitap kalmıştı. Soyadı Kazan</span><span class="dipnotno CharOverride-11"><a href="#footnote-220-273" id="footnote-220-273-backlink">273</a></span><span class="CharOverride-9"> olan hattat bir kız öğrenciye Süleymaniye’ye git, kitapları incele dedim. Yazdı, getirdi. Becerikli bir kız. Göçmen. Kazan Türklerinden. Macar hükümdarlarından Mathias Corvinus’un</span><span class="dipnotno CharOverride-11"><a href="#footnote-220-274" id="footnote-220-274-backlink">274</a></span><span class="CharOverride-9"> kütüphanesini getirmişler. 18. yüzyılda furya halinde vakıf kütüphaneleri kurulmuş. Laleli Caddesi’nde Ragıp Paşa, Çemberlitaş’ta Köprülü kütüphanesi, Yerebatan’da Esad Efendi Kütüphanesi, Sultanhamam’da Aşir Efendi Kütüphanesi, Ayasofya’da Sultan Mahmut kütüphanesi varmış ve oldukça zenginmiş. Şimdi Esad Efendi’nin kütüphanesi bir ara matbaaydı, Aşir Efendi’ninki kumaş deposu, o kitaplar ne oldu bilmem. Bundan 40 sene evvel hepsini Süleymaniye’ye verdiler. Ayasofya’dakileri de. Bütün kütüphaneleri Süleymaniye’de topladılar. Üsküdar’da vakıf Selimağa Kütüphanesi’ni almadılar. Enteresan bir bina içindeki Hekimoğlu Ali Paşa Camii’nin kütüphanesi vardı, onu da boşalttılar. </span></p>
			<p class="e-soru">Sizden gazetede<span class="dipnotno _idGenCharOverride-1"><a href="#footnote-220-275" id="footnote-220-275-backlink">275</a></span> yayınlanacak bir haber için görüş alırken, II. Dünya Savaşı’nda Almanlar ile İngilizler arasında cephenin dışında şehirlerdeki sanat eserleri ve kültürel hazinelere ilişkin başka bir savaşın yaşandığını söylemiştiniz. Siz de o sırada Almanya’daydınız, kütüphanelere ilişkin neler yaşandı o sırada?</p>
			<p class="e-paragraf"><span class="CharOverride-9">Tabii, kütüphaneler ve sanat eserleri hazine gibiydi. Savaş sırasında onları da korumaya çalışıyorlardı. Onlar bir gitti mi bir daha yerine koyamazsın, tarihin yok olur. Almanya’da benim de tanıdığım bir profesör vardı: Taeschner! Bu profesör bir gün Türklerin hayatına, Kapalıçarşı’ya ilişkin minyatürle Türkiye’den geldi. Aynı zamanda fabrikatör bir ailenin zengin çocuğuydu. Bir Alman generalden satın almış o minyatürü. İnanılmaz zenginlikte bir kütüphanesi vardı ve “Ev bombardımandan isabet alırsa eser tahrip olur” diyerek müzeye emanet etmişti ama müzede tam isabet almış hava saldırısında. Hep Almanlara ithaf edilir ama İngilizlerin ve Rusların yaptıkları görülmez. Varşova’ya gittiğimde Türkoloji Enstitüsü’nde bir baktım bir sürü kitap, “Ya Varşova savaşta yandı kül oldu, bu kitaplar nereden çıktı?” düşüncesiyle birisini çektim aldım, üzerinde Alman Breslau Üniversitesi’nin damgası duruyor hâlâ. ABD’nin Irak’ta 2003’te Bağdat Ulusal Kütüphanesi’ni ve Dinî Bağışlar Kütüphanesi’ni, Musul Üniversitesi Kütüphanesi’ni nasıl bombaladığını da biliyoruz. On binlerce el yazması kitap kül oldu. Tarih boyunca böyle olmuştur. Kütüphaneler, müzeler bombalanır. Bosna’da yüz binlerce kitap cayır cayır yandı. </span></p>
			<p class="e-soru">Kütüphaneler ve müzeler bombalanır ki o topraklarda geçmişlerinde zengin bir medeniyet ve tarihe sahip olduklarını bilmesinler, yeniden böyle bir medeniyet oluşturma fikrine sahip olmasınlar, değil mi?... Zenginlikten bahsetmişken, İstanbul’da hangi kütüphaneleri zengin bulursunuz? </p>
			<p class="e-paragraf"><span class="CharOverride-9">Süleymaniye epey zengin. Birçok eser var orada. Yazmaları orada topladılar. Topkapı Sarayı’nda da şairlerin divanları, kataloglar, Türkçe-Farsça yazmalar, bazı Avrupa kitapları ve bir kütüphane var. Topkapı Sarayı’nda pek çok yazma tek nüshadır. Arkeoloji Müzesi’nde de mekânı da çok güzel olan bir kütüphane var. Bir salonunda, son anda yurtdışına satılmaktan kurtulan, çok zengin Cevat Paşa Kütüphanesi vardır. </span></p>
			<p class="e-paragraf"><span class="CharOverride-9">Maalesef çok değerli pek çok eseri ya biz vermişiz ya da satılmış gitmiş. Ayasofya Kütüphanesi çok zengin bir yazmalar kütüphanesiymiş ama Avrupalılar kitaplara bakarken içinden jiletle minyatürleri kesmişler. İyi kütüphaneler var yine de. </span><span class="CharOverride-9">Beyazıt Devlet Kütüphanesi, basılmış tüm kitap ve gazetelerin bir nüshasını korur ama layıkıyla tasnif edilmemiş. Balyalar halinde duruyor, insan gücü de bunları artık tasnif edemez. Bunların mikrofilmlerinin olması lazım. Zaten gazete kupürlerinin ömrü 50 senedir, sonrasında yaşatmak problemdir. </span></p>
			<p class="e-soru">Kütüphanenizden bahsetmişken, aslında siz de yazdığınız kitap ve makalelerle, önemli bir kitaplık oluşturmak suretiyle kırılması zor bir rekora imza attınız. İlk yazınızı kaç yaşınızda, nerede, ne üzerine yazdınız?</p>
			<p class="e-paragraf"><span class="CharOverride-9">Liseden sınıf arkadaşım olan Turgut Cansever’in babası Hasan Ferit Cansever, 1942’de </span><span class="italik">Türk Yurdu</span><span class="dipnotno CharOverride-11"><a href="#footnote-220-276" id="footnote-220-276-backlink">276</a></span><span class="CharOverride-9"> dergisini yeniden çıkarmaya başlamıştı. Bu daha önce İttihatçıların çıkardığı ve sonra kapanan bir dergiydi. Turgutların evine gittiğimizde babası, “Çocuklar arkadaşlarınız arasında bizim derginin propagandasını yapın” diyordu. Bu dergi, daha önce İttihat Terakki tarafından çıkarılan bir dergiydi. Ben de İstanbul üzerine yazılar yazmaya başladım. İlk yazım, </span><span class="italik">Türk Yurdu </span><span class="CharOverride-9">dergisinde çıkan, “Seyyahların Gözünden İstanbul” idi. Başta Mumbre olmak üzere, seyyah ve rehberlerin yazdıklarını bu dergide aktardım. </span></p>
			<p class="e-soru">İlk yazınızın Reşad Ekrem Koçu’nun <span class="bolditalik">İstanbul Ansiklopedisi</span>’nde olduğunu sanıyordum, pek çok kaynakta bu şekilde geçiyor. </p>
			<p class="e-paragraf"><span class="CharOverride-9">İlk makalem</span><span class="italik"> Türk Yurdu</span><span class="CharOverride-9">’nda çıktı, sonra </span><span class="italik">İstanbul Ansiklopedisi</span><span class="CharOverride-9">’nde çıktı. </span></p>
			<p class="e-soru"><span class="bolditalik">İstanbul Ansiklopedisi</span>’nde ne zaman yazmaya başladınız? Bu ansiklopedide kimlerle çalıştınız, neler yazdınız?</p>
			<p class="e-paragraf"><span class="CharOverride-9">1945 yılında İstanbul Üniversitesi’ne kayıt yaptırdıktan sonra sahafları dolaşmaya başladım. Ben, “Almanya’dayken ortaya çıkmış yeni Bizans ve İstanbul kitapları var mı?” diye bakarken Sahaf Bedros Nişanyan’ın dükkânından içeri subay kıyafetiyle biri girdi. II. Dünya Savaşı nedeniyle yedek subaylarla birlikte askere alınan Reşat Ekrem Koçu ile tanışmamız böyle oldu. Çorlu’da silah altına alınmıştı ve Nişanyan’a o sırada yayınladığı </span><span class="italik">İstanbul Ansiklopedisi</span><span class="CharOverride-9">’nin satış rakamlarını sormak için uğramıştı. Kendisiyle tanıştıktan sonra ansiklopedinin Bizans maddesini kimin yazacağını sordum, “Arzu buyurursanız zât-ı âlîniz” dedi. Eski bir Bizans kilisesi olan Çarşamba’daki Hırami Ahmed Paşa Mescidi’ni inceledim, araştırma yaptım ve kendi çizimlerim eşliğinde iki sayfalık yazı yazdım. </span><span class="CharOverride-9">Babıali’deki yazıhanesine gittiğim Reşat Ekrem, yazıyı beğenince </span><span class="italik">İstanbul Ansiklopedisi</span><span class="CharOverride-9">’nde yazmaya başlamış oldum. </span></p>
			<p class="e-soru">Bildiğim kadarıyla ansiklopedi tamamlanamadan Koçu vefat etti. Onunla çalışmış ve İstanbul’u en iyi bilen bir hoca olarak, siz neden tamamlamayı düşünmediniz?</p>
			<p class="e-paragraf"><span class="CharOverride-9">O ansiklopediyi kimse tamamlayamaz. Reşat Ekrem, </span><span class="italik">İstanbul Ansiklopedisi</span><span class="CharOverride-9">’ni önce 1944-1951 yılları arasında dört cilt olarak yayınladı. Sonra ikinci edisyonunda 1971’e kadar 11 bölüm yayınladı ve “G” harfi üzerinde çalışırken vefat etti. Sayısız not ve kupürü vardı. Eski dönemlerdeki gizemli cinayetlerden sokaktaki dilenciye kadar her şeyi ansiklopediye sokuyordu. Mesela Asmalı Mescid maddesi için bu bölgenin isminin mutlaka bir mescitten gelmesi gerektiğini düşünerek epey bir dolaştık Beyoğlu’nda. Sonunda bir ara bir gazete bu notları derleyerek </span><span class="italik">İstanbul Ansiklopedisi</span><span class="CharOverride-9">’ni tamamlayıp yayınlayacağını duyurdu ama sonra ne oldu bilmiyorum. Önceleri annesi ve kız kardeşiyle Göztepe’deki baba yâdigârı köşkte yaşıyordu, sonra burayı satıp bir daireye yerleşti. Kahveci çırağı Mehmet’i de resmen evlat edindi, onun köyden gelen biri kız iki kardeşine de bakmaya başladı. Derbeder bir hayat yaşıyordu. Nikâhıma davet etmiştim ama gelememiş, şöyle bir telgraf geçmişti, “Aguş-i şefkat ve muhabbetinize aldığınız Kamuran hanım kızımla...” </span></p>
			<p class="e-soru">Kendisiyle bu kadar çok şey paylaştığınıza göre, İstanbul ve günlük siyasete ilişkin de mutlaka konuşmalarınız olmuştur. </p>
			<p class="e-paragraf"><span class="CharOverride-9">Ben para almadan onun yanında çalışıyordum. 1945’ten itibaren üç yıl boyunca da böyle çalıştım. 1948’de artık İstanbul Üniversitesi’nde asistan olarak işe başlayacağımı söylemeye gittim. 1993’te üniversiteler reformuyla İstanbul Üniversitesi’nden ayrılmıştı. Reşat Ekrem, hocası Ahmet Refik’in, eski adıyla Darülfünun olan üniversiteden uzaklaştırılmasına tepki olarak istifa etmişti. Geçimini de Vefa Erkek Lisesi ve diğer okullarda yaptığı tarih öğretmenliğiyle sağlıyordu. Asistan olduğumu söylediğimde bana dedi ki, “Semavi, sen üniversiteye asistan olarak giriyorsun. Hayırlı olsun. Üniversitede yükseleceksin ve işte o zaman çeşitli zorluklarla karşılaşacaksın. Başarılarını kıskanarak sana kızanlar ve bu yüzden seninle uğraşanlar, dedikodu yapanlar olacak. Kızacak, bezeceksin ve istifa yazacaksın. Ama istifayı vermeden önce cebine koyup bana geleceksin. O zaman seninle tekrar konuşacağız” dedi. </span></p>
			<p class="e-soru">Hakikaten bu tablo yaşandı mı?</p>
			<p class="e-paragraf"><span class="CharOverride-9">Hakikaten üniversitede birkaç kez kafam kızdı, “İstifa edeceğim” dedim ve yanına gittim. </span></p>
			<p class="e-soru">Nelere kızdınız, neler konuştunuz?</p>
			<p class="e-paragraf"><span class="CharOverride-9">Asistan olduktan sonra üniversiteden ayrılmak için resmen müracaat ettiğim zamanlar oldu, “Ben artık ayrılıyorum” dedim. Sanat Tarihi Bölüm Başkanı olduktan sonra Mazhar Şevket İpşiroğlu benimle çok uğraşmıştı ve ben ayrılmayı düşünmüştüm. Yazılı olarak istifa dilekçemi verdim ama işleme konulmadı. Sonra da ayağımı kaydırmaya çalıştılar. O zamanlar adı Güzel Sanatlar Akademisi olan Mimar Sinan Üniversitesi’ne tayin emrim geldi. Ama, “Ben gitmiyorum” dedim ve gitmedim. İstanbul Üniversitesi kadrosunda kalacakmışım ama Mimar Sinan Üniversitesi’nde de ders verecekmişim. Bu nedenle, maaşımın üçte biri de kesilecekmiş. Aptalca bir şey. Hem daha fazla yük alıp daha çok ders vereceğim hem de maaşım azalacak! Üniversitede benimle o kadar uğraştılar ki bunlardan kurtulmak için az daha Afrika’ya gidecektim. UNESCO’nun Kuzey Afrika bürosuna adam arıyorlardı, ben de müracaat ettim ama yanıt gelmedi. </span></p>
			<p class="e-soru">Sizi o kadar mı bezdirdiler?</p>
			<p class="e-paragraf"><span class="CharOverride-9">Bezdirdikleri muhakkak. Bırak asistanlığımı, profesör olduktan sonra bile uğraştılar. Ben üniversitede yetişmişim, profesör olmuşum, Almanya’dan Bizans sanatı dersi vermeye adam getiriyorlar. Gelen adam </span><span class="CharOverride-9">da şaşırıyor, “Siz varken beni buraya niye çağırdılar?” diye. Oysa beni Bochum Üniversitesi’nde kadrolu profesör olarak, yerleşik olarak ders vermek için Almanya’ya davet ettiler ama gitmedim.</span></p>
			<div class="_idGenObjectLayout-2">
				<div class="koseliresim _idGenPageitem-67 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-2.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, UNESCO görevlisi Dr. Frank Malina ile birlikte. Eyice, sorun yaşadığı İstanbul Üniversitesi’nden istifa edip UNESCO Afrika temsilcisi olmak istiyor (Solda)</span></p>
			<p class="e-soru">Neden gitmediniz?</p>
			<p class="e-paragraf"><span class="CharOverride-9">“Memleketim varken niye Almanlara çalışayım?” diye gitmedim. “Burada bana güvenmiş üniversiteyi ve öğrencileri bırakıp Almanya’ya gidemem” diye düşündüm. Böyle bir milliyetçilik gösterisi yaptım ama bu durumlarda milliyetçilik lüzumsuz. Keşke kabul etseydim. Doğru dürüst bir emekli maaşım olurdu hiç değilse. Şimdi üç ayda bir maaş alıyorum, 4 bin lira. Evin yalnız doğalgaz faturası 700 lira geliyor kış aylarında. Nasıl geçineceğiz? Şoföre veriyorum 1500 lira. Eve yardıma gelen kadına veriyoruz bir şeyler. Geriye ne kalıyor? Hep derim, bu devlet kendi çocuğuna yardım etmeyen, onu desteklemeyen bir garip babadır. </span></p>
			<p class="e-soru">Neden böyle?</p>
			<p class="e-paragraf"><span class="CharOverride-9">Vallahi Saltanat Devri’nde de böyle miydi bilmiyorum ama Cumhuriyet Dönemi’nde biz böyle gördük. Mitolojideki kendi yavrularını yiyen Tanrı gibi, kendi yetiştirdiği çocuklara değer vermeyen bir sistem. </span></p>
			<div class="_idGenObjectLayout-2">
				<div class="koseliresim _idGenPageitem-68 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-3.jpg"/>
				</div>
			</div>
			<p class="e-resimalti"><span class="CharOverride-7">Reşat Ekrem Koçu’nun hazırladığı ünlü İstanbul Ansiklopedisi</span></p>
			<p class="e-soru">Aslında siz de anlatıyorsunuz. Sistem, kendi çocuklarını yetiştirmek için yurtdışına burslu olarak öğrenci gönderiyor, burada yabancıların yaptığı işleri Türk gençlerinin yapmasını amaçlıyor. Ama sizin yaşadıklarınıza da baktığımızda, sistemi uygulayan insanların kişisel hırslarında sorun var gibi... Peki, kitapsever Reşat Ekrem’le diyaloglarınızda kalmıştık... </p>
			<p class="e-paragraf"><span class="CharOverride-9">Reşat Ekrem ile bazen ters düştüğümüz de olurdu. </span><span class="italik">İstanbul Ansiklopedisi</span><span class="CharOverride-9">’nin 12. cildinin birkaç fasikülü çıkmış ve sıra “G” harfine gelmişti. Benden Gotlar Sütunu ve Göksu maddeleri için acil olarak iki makale istedi. İki maddeyi de yerinde incelemelerde bulunarak yazdım. Ama Göksu’da garip bir ahşap bina kalıntısı dikkatimi çekti. Bölgedeki eski bir otelmiş ve Fransızca-Türkçe tabelası vardı. Reşat Ekrem, “Semavi bunu senden başkası fark edemezdi” diyerek beni onurlandırdı. Bir gün sıra Laleli’deki eski bir Bizans kilisesi olan Bodrum Camii’ne gelmiş ama fark etmemişim. O da bana hiçbir şey demeden, yazıyı zamanında teslim etmedim diye ansiklopediye şöyle yazmış, “</span><span class="italik">İstanbul Ansiklopedisi</span><span class="CharOverride-9">’nde kalan arkadaşlığı bizim için muhakkak bir büyük varlık olan genç bir bilginin salahiyeti kalemine bırakılmış olan bu madde, en son ana kadar kendilerinden bir not alınmadığı için aşağıdaki satılar ile yetinildi… </span></p>
			<div class="_idGenObjectLayout-2">
				<div class="koseliresim _idGenPageitem-69 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-4.jpg"/>
				</div>
			</div>
			<p class="e-resimalti"><span class="italik">İstanbul</span><span class="CharOverride-7"> Ansiklopedisi’ndeki “Bodrum Camii” maddesi</span></p>
			<p class="e-soru">İlk kitabınız?</p>
			<p class="e-paragraf"><span class="CharOverride-9">1955 yılında Fransızca yayınlandı: </span><span class="italik">Istanbul: Petit guide a travers les monuments Byzantints et Turcs.</span><span class="CharOverride-9"> Aslında o sıra yedek subaydım. Efendim bu kitabın hikâyesi şöyledir: Bizans Kongresi ilk defa Türkiye’de toplanıyor. Kongre hazırlık komitesi için komisyon kuruldu. O zaman ben de doktor asistandım, şimdi yardımcı doçent diyorlar. Komitede konuşulurken dedim ki, “Önceki komitelerde, kongre hangi şehirde olacaksa yabancılara o şehrin bir kitabı veriliyordu. Biz de bir tane yapsak.” Komite, “İyi olur” dedi ama “Osmanlı kısmını falan profesöre, Bizans bölümünün bilmem nesini de şu profesöre” gibi bir sürü isim saymaya başladılar. “Bu olmaz, Türkiye’de böyle bir iş yapılacaksa, bir kişi yapabilir” dedim. Örnek verdim, “Bundan dört sene önceki kongrede kitap konuları böyle madde madde dağıtıldı. Kongre zamanı gelince kitabın basılması için herkesten konusu istendi. Muzaffer Erdoğan vardı </span><span class="CharOverride-9">İstanbul kütüphaneler müdürü, vakıf kütüphaneleri üzerine fevkalade güzel yazı yazmış. Camilerden, 15’inci yüzyıla kadarkileri bir yazara, 16’dan sonrakileri başka bir yazara vermişler. Bir tanesi yazmış, bir tanesi yazmamış. Kiliseleri başka birine vermişler o da eski yazıyla yazmış. Ondan sonra Bizans isimlerini Fransızca olarak parantez içine koymuş. Mürekkip matbaada eski Türkçe bilemez ki! Hadi bu yeni harflere çevrilsin, öyle bir keşmekeş… Kitap eksik, bu şekilde basılsın mı basılmasın mı? Fatih Camii var, Süleymaniye Camii yok içinde, yazılmamış çünkü. Bana verin demiyorum. Kime verirseniz verin ama kongre kitabının bir sorumlusu olsun.” Bunun üzerine, “Siz yapın” dediler ve ben de “Pekala yaparım” dedim. Bunun üzerine, hazırlamaya başladım. Doğrudan doğruya Fransızca olarak yazdım. Galatasaray Lisesi’nden Fransızca hocasına da gösterdim. Kitabı matbaaya verdim ve yedek subaylık okuluna gittim. Çarşamba günleri izin günümdü. Evliydim. Eşim matbaadan provaları getirir, ben de eve gelince önce Suadiye’de yüzer, sonra o provalar üzerinde çalışırdım. Böyle hazırlandı o kitap. Kongrenin açılışından bir hafta önce de, hamalın sırtına verdik kitapları büroya teslim ettik. Fakat bir talihsizlik oldu bu Bizans Kongresi’nde. Kongre 15 Eylül’de başlayacaktı, öncesinde meşhur 6-7 Eylül hareketleri oldu. Ama yabancı ülkelerden bayağı katılım oldu.</span></p>
			<div class="_idGenObjectLayout-2">
				<div class="koseliresim _idGenPageitem-70 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-5.jpg"/>
				</div>
			</div>
			<p class="e-resimalti"><span class="CharOverride-7">30’lu yıllar, Semavi Eyice Galatasaray Lisesi öğrencisiyken</span></p>
			<p class="e-soru">Son kitabınız?</p>
			<p class="e-paragraf"><span class="CharOverride-9">Son kitabım yok, yazamadığım şeyler var. </span><span class="italik">Karaman’da Binbir Kilise</span><span class="CharOverride-9"> diye büyük bir kitabım vardı. Karaman Belediyesi yeni baskısını yapacakmış. “Bir daha aynı yerlerde 40 yıl sonra inceleme yapamam. Yeniden gözden geçirmeden de basılamaz ama gençten birisi bu işi yaparsa olur. Yalnız </span><span class="italik">Binbir Kilise</span><span class="CharOverride-9"> olmak üzere, o arkadaşın yardımıyla yaparız, yeniden resimler çeker yeni duruma göre.” dedim. Öyle oldu. Konya’da genç bir asistan var hevesli, o üstlendi bu işi. Geçenlerde geldi buraya, kitaba baktık. Karaman Belediyesi ile protokol imzalanacaktı. Şimdi bütün belediye başkanlarını değişiyor. O adam iyi, kültürlü, mimar bir adamdı. Kamil Bey diye bir mimar. Şimdi kim bilir kimi koyacaklar. O da, “Adam sende” deyip gidecekse belki kitap kalır. Sahaf dedin de birkaç ay önce birisi, </span><span class="italik">Kitap Meraklıları</span><span class="CharOverride-9"> diye kalınca bir kitap yazmış. Hakkında yazılmış bir öyküyü de alarak koymuş, benden de bahsetmiş. </span></p>
			<p class="e-soru">Sanırım Rıfat Bali’nin <span class="bolditalik">Türkiye’de Kitap Koleksiyonerleri ve Sahaflar </span>adlı kitabını kastediyorsunuz. İçinde sizin dışınızda Cavit Baysun’dan Mehmet Nuri Yardım’a kadar çok sayıda kitapsevere ilişkin notlar var. </p>
			<p class="e-paragraf"><span class="CharOverride-9">Olabilir, hatırlamıyorum şimdi. Biz çok kitap topladık ve yazdık. 70 sene kitap topladım, hâlâ toplarım. Yalnız benim, denizcilik okulunda hoca olan babamın ve teknik üniversitede hoca olan ağabeyimin yazdığı ve çevirdiği kitaplardan bir kütüphane olur. </span></p>
			<div class="_idGenObjectLayout-2">
				<div class="koseliresim _idGenPageitem-71 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-6.jpg"/>
				</div>
			</div>
			<p class="e-resimalti"><span class="CharOverride-7">1942 yılı, Semavi Eyice, liseden mezun olmaya hazırlanırken artık meslek seçimini de yapmıştır: Sanat tarihi okuyacak, </span><span class="CharOverride-7">Bizans, Osmanlı ve İstanbul’u öğrenecek</span></p>
			<div class="_idGenObjectLayout-2">
				<div class="koseliresim _idGenPageitem-72 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-7.jpg"/>
				</div>
			</div>
			<p class="e-resimalti"><span class="CharOverride-7">1946 yılı, Almanya’da Bizans sanatı ve arkeoloji eğitimi almış olan Semavi Eyice’nin, Türkiye’ye dönüşte, İstanbul Üniversitesi öğrencisi olmuştu</span></p>
			<div class="_idGenObjectLayout-2">
				<div class="koseliresim _idGenPageitem-16 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-8.jpg"/>
				</div>
			</div>
			<p class="e-resimalti"><span class="CharOverride-7">50’li yıllar, Semavi Eyice, İstanbul Üniversitesi Edebiyat Fakültesi Sanat Tarihi Bölümü’nde genç bir öğretim üyesi</span></p>
			<div class="_idGenObjectLayout-2">
				<div class="koseliresim _idGenPageitem-73 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-9.jpg"/>
				</div>
			</div>
			<p class="e-resimalti"><span class="CharOverride-7">80’li yıllar, Semavi Eyice, İstanbul Üniversitesi Edebiyat Fakültesi Bizans Sanat Tarihi Kürsüsü’nde profesör</span></p>
			<div class="_idGenObjectLayout-2">
				<div class="koseliresim _idGenPageitem-16 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-10.jpg"/>
				</div>
			</div>
			<p class="e-resimalti"><span class="CharOverride-7">90’lı yıllar, Semavi Eyice, öğrenci ve öğretim üyesi olarak yaklaşık yarım asrını geçirdiği İstanbul Üniversitesi’nden emekliliğe hazırlanırken</span></p>
			<div class="_idGenObjectLayout-2">
				<div class="koseliresim _idGenPageitem-74 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum16-11.jpg"/>
				</div>
			</div>
			<p class="e-resimalti"><span class="CharOverride-7">2000’li yıllar, Semavi Eyice, 70 yılda oluşturduğu kitaplığına veda etmeden önce</span></p>
			<p class="e-perde" id="_idParaDest-17">Onyedinci Bölüm Anadolu ve Trakya Günleri</p>
			<p class="e-1-baslik">ANLADIK Kİ DAĞLARIN ARKASINDA KIYAMET GİBİ YAPI VAR, HİÇ İNCELENMEMİŞ</p>
			<p class="e-soru">Siz Türkiye’nin pek çok noktasında, yıllar süren arkeolojik kazı kamplarında yer aldınız. Bu kamplara ilişkin çok sayıda makale yazdınız, Anadolu medeniyetlerinin sanatına ve tarihine ilişkin karanlık pek çok noktayı aydınlattınız. Toroslar’da 14 yılınızın, Trakya’da yıllarınızın geçtiğini biliyoruz. Kazı kamplarının nasıl başladığını, kimlerin katıldığını ve neler yaşandığını konuşarak başlayalım isterseniz?</p>
			<p class="e-paragraf"><span class="CharOverride-9">Arkeolojik kazı ve incelemelere ilişkin Anadolu ve Trakya’da uzun yıllar süren incelemelerim oldu. Bu incelemeler, asistan ve kürsü başkanı olduğum yıllarda farklılık gösterdi. Profesör olup bağımsız bir kürsü sahibi olmadan önce, yani asistanlığa başladığım 1948 yılından itibaren hocalarımın nezaretinde farklı şehirlerde incelemelerde bulundum. İlk heves, ilk incelememi Amasra’da yaptım. Teyzemin evinde kaldım 15 gün ve bölgeyi iyi bilen akrabam Niyazi Bey’in eşliğinde Temmuz sıcağının altında dağ bayır her yeri dolaştım. Muazzam not topladım, fotoğraf çektim. Amasra’nın tüm arkeolojik varlığını araştırdım. Şimdi yok olmuş pek çok şeyi kayda aldım. Hatta o sırada başıma güneş geçti, rahmetli teyzem beni tedavi etti, “Bunun tedavisi sirkedir” diyerek. Bir tasın içine sirke koydu, içine bandırdığı tülbentle başımı sardı. Sabahtan başladı gece yarısına kadar sirkeyle tedavi uyguladı. Ve ertesi gün gözüm açıldı. O zamanlar, Anadolu evlerinde dolaplarda yıkanılırdı. Ocaklarda su ısıtılır. Yer yatakları gündüz toplanır. Yük dolaplarının yerden bir metre yükseklikteki tahtalarının üzerine konurdu. Yıkanılacak zaman o yorganlar çıkarılır, dolabın içi banyo küveti gibi sıvanmış durumda. Ocakta ısıtırlar suyu, sonra hamamdaki gibi sabunla güzelce yıkanılır. Adam o sırada hamamdaysa nezaketen, “Dolapta” ya da “Dolaba girdim” denirdi. Ve sabah olduğunda ben o dolapta bir güzel yıkandım, gözüm de bir güzel açıldı. Neyse 15 günlük bir inceleme yaptıktan sonra, notlarımı toparlayıp arkeoloji kürsüsü başkanı olan Arif Müfit Mansel ile görüştüm. “Gel bizimle Side’ye, ben orada kazılara başladım” dedi. Onunla birlikte 1948 yılından itibaren Side kazılarına katıldım. </span></p>
			<p class="e-soru">Kazı yapılabilecek pek çok nokta varken, o dönemde neden Side seçilmişti? Side kazıları, İstanbul Üniversitesi adına mı yoksa Türk Tarih Kurumu tarafından mı yapılıyordu?</p>
			<p class="e-paragraf"><span class="CharOverride-9">Arif Bey, harp yıllarında Antalya bölgesine giderek incelemelerde bulunmuş Türk Tarih Kurumu adına. Sonra, “Kazı yapmaya şimdilik en uygun yer Side” diyerek bir rapor yazmış. Bu 1943 yılındaki </span><span class="italik">Belleten</span><span class="CharOverride-9"> dergisinde yayınlanmış. Bu kazılar için ekip oluşturma ve para almak gerekiyordu. Bu paranın da o zaman Türk Tarih Kurumu’ndan sağlanmasına karar verilmiş. Ama 1948 yılına gelindiğinde henüz ortada bir şey yoktu. Biz İstanbul Üniversitesi’nin tahsis ettiği parayla Side’ye gidebildik. </span></p>
			<p class="e-soru">Kimler vardı Side’ye giden ekipte?</p>
			<p class="e-paragraf"><span class="CharOverride-9">Kalabalık bir gruptu. Hocaların yanı sıra kadın asistan ve öğrenciler de vardı. Onların bazıları işin alayında tabii, ha ha ha hi hi hi... Hatta bir tane benden yaşça çok büyük bir Muhibbe Darga</span><span class="dipnotno CharOverride-11"><a href="#footnote-220-277" id="footnote-220-277-backlink">277</a></span><span class="CharOverride-9"> vardı. Dedeleri Sultan Abdülhamid’in çevresindendi, Acıbadem yolunda da köşkleri vardı. 1949’da asistan olarak Side’ye gittim. Orada bir buçuk ay çadır hayatı yaşadık. </span></p>
			<p class="e-soru">Siz neler yapıyordunuz kazıda?</p>
			<p class="e-paragraf"><span class="CharOverride-9">Side kazılarına 1950, 51, 52 ve 53 yıllarında katıldım. Amelelerle birlikte temizlik dâhil her şeyi yapıyordum. Doktora tez konum Bizans Devri eserleri olduğu için, Bizans eserlerini inceliyordum. Ben özellikle Side bölgesindeki iki bina üzerinde çalıştım. Bir tanesi şehrin doğu tarafındaydı. Manavgat Çayı’nın kumları üzerini kapatmıştı. Ucu görünüyordu biraz, kazı başkanı Arif Müfit Mansel ile görmüş ama önemsememiş. Üzerindeki kumları temizledim, altından kubbeli bir mezar binası çıktı. İçinde de dikkat çekici bir lahit. Geç Roma Sanatı bakımından, son derece enteresan bir kubbeli mezar. Arif Bey’e anlattım, “Dostum ne yaparsan yap, çıkar o lahidi” dedi. Müzeye taşımak gerekiyordu lahidi. Benim denizciliğim orada oldukça işe yaradı. Dışarıdan bir rampa yaptım mezara. Orman İdaresi’nden ödünç kütük ağaçlar aldım. Kamyon, ören yerinin içine geri geri geldi. Halatı lahidin belinden kuşattım, kamyonla çektirirken ağaç kütüklerinin üzerinde ağır ağır dışarı çıktı. Böylece lahide hiç zarar vermeden dışarı çıkarmayı başardım. Lahidi zarar vermeden çıkarmak çok zor bir işti ve Arif Bey de sanırım sorumluluk almaktan çekinirdi. Lahidi çıkarıp müzeye götürmek üzere kamyona bindirirdik. Baktım çıkarınca Arif Bey geldi, “Gazanız mübarek olsun” diyerek. Ama bu arada Konya’ya da gittim ve oraya ilişkin makalem de oldu.</span></p>
			<p class="e-soru">Konya’ya ne zaman, neden gittiniz?</p>
			<p class="e-paragraf"><span class="CharOverride-9">İstanbul’da 1950 yılında Oryantalistler Kongresi düzenlendi. Bu toplantı öncesinde, İstanbullu Katolik Rumlardan Daleycu ile tanışıyorduk. Ege’de, bir tek Katolik Rum adası vardır. O da vaktiyle Venediklilerin işgal edip yerli ahaliyi Katolik yapmasından kaynaklanır, “Konya Ereğlisi’nde bir işim var ve oraya yalnız gitmek istemiyorum. Bana refakat eder misin?” diye sordu. “Olur” dedim ve birlikte Haydarpaşa’dan trenle Konya’ya gittik. Ereğli Bez Fabrikası doktoru Turgut çocukluk arkadaşımdı. Onun yanına gittik ve o bizi lojmanında misafir etti. Toros Dağları içinde vaktiyle bir yer görmüş Daleycu, orayı gidip incelemek istemişti. </span></p>
			<p class="e-soru">Arada Konya’ya gittiniz geldiniz ama ana kamp alanı Side hâlâ. 1950 ila 1954 arasında, buradaki araştırmalara katılıyorsunuz. En son bir lahit çıkardığınızdan bahsettiniz. Kime aitti o lahit?</p>
			<p class="e-paragraf"><span class="CharOverride-9">Muhteşem bir lahit olduğuna göre, bölgeye su taşımak için oldukça masraf yapmış olan Lonyanus ailesinin bir ferdi olduğunu düşündük. Düşündük diyoruz çünkü maalesef lahitte bir kitabe yoktu. </span></p>
			<p class="e-soru">Side’de sizin ilgilendiğiniz ikinci yapı neydi?</p>
			<p class="e-paragraf"><span class="CharOverride-9">İkinci yapı, şehrin batı tarafındaydı. O da yüzyıllar boyunca ağaçlarla tamamen sarıldığı için kalıntı görülmüyor, unutulmuş gibiydi. Yapıyı ortaya çıkarabilmek, etrafındaki ağaçları kesip yakmak zorunda kaldık. O zaman muhteşem bir yapı çıktı ortaya. Bizim medreseler gibi etrafı duvarlarla çevrili bir mezar. Mezarın tabanından bir de Romalı bir adamın kafatası çıktı. Belli ki ailesi daha sonra Hristiyan olmuş, adam öldükten sonra mezarı açılıp kafasına haç işareti yapmışlar. Maalesef, Rum kireç ocağı sahipleri vaktiyle o mezara da gelmiş ve lahidi parçalayıp eritmişler, kireç elde etmek için. Ören yerinin ortasında bir çukur kazıp orada yapmışlar, bu çukurda lahidin erimeyen tabanı kalmış. Bu köye Girit’ten gelmiş Türkler varmış. Girit’ten ayrılırken Rumlar çok şey yapmış onlara, onlar da buradaki mezarları yakan kireç ocağı sahiplerini öldürmüş intikam için. Köylüler ile hep birlikte otururken, “Bu harabelerdeki lahitleri yakıp eriterek kireç yapan Rumlar ne oldu?” diye sordum ortaya. Köylüler, “Gitti onlar” dedi. Ben de, “Ne gittileri, icaplarına bakmışsınız” dedim. Köylüler yine, “Yok yok” dedi. Bana bu durumu anlatan köylü çıkıp, “Ne yok yoku, bir tanesi can çekişirken su istedi de su vermedik mi?” dedi ama kimse kabullenmedi. Sonra bunu söyleyen de, “Yok” demeye başlayınca olay öyle kaldı. 60, 70 sene evvelki olay. </span></p>
			<p class="e-soru">Korkunç olaylar... Asırlarca bir arada yaşamış insanlar daha sonra nasıl böyle şeyler yapmış, akıl alır gibi değil... Peki, konumuza dönecek olursak: Side kazılarına katıldınız ve doktoranız da 1952 yılında, “Side’nin Bizans Dönemine Ait Yapıları” başlığıyla verdiniz. Az önce sözünü ettiğiniz iki önemli anıt mezarı mı konu ettiniz?</p>
			<p class="e-paragraf"><span class="CharOverride-9">Bu iki mezar, mimarisiyle Roma sanatına bambaşka ufuklar açacaktı. Baktım, hoca bana bu iki eseri araştırma izni verdiğine pişman oldu. Bana direkt böyle bir şey söylemiyordu ama halinden ben bunu hissediyordum. Ben adama hürmetimden ve sevgimden, başında itibaren destek verdiğimden arsızlık etmedim, tez konumu değiştirdim. Arif Bey, “Olmaz” diye itiraz edecek oldu ama “Hocam ben görüyorum, siz bu yapıları çok sevdiniz. Ben başka konu bulurum” dedim ve o yapılara ilişkin makale yazmayı ona bıraktım. Arif Hoca da o iki mezara ilişkin önce makaleler yazdı, sonra </span><span class="italik">Side</span><span class="CharOverride-9"> kitabına koydu ve Almanya’da bile yayınlandı. Dünya     çapında da oldukça ses getirdi çalışma. </span></p>
			<p class="e-soru">Kazı dışında, kamp hayatı nasıl geçerdi?</p>
			<p class="e-paragraf"><span class="CharOverride-9">Antalya’ya ilk kez 1948 yılında gitmiştim. Tatarcık Humması diye bir şey olduk. Müthiş bir ateş yükseliyor birdenbire. Şimdi soyadlarını hatırlamıyorum ama antikacının oğlu Muzaffer, sonra Aziz sonra ben hastalandım. Bizi boyna </span><span class="CharOverride-9">Antalya Memleket Hastanesi’ne götürüp yatırıyorlar. “Ben burada kalmayayım” diye düşündüm çünkü giderek hastalanıyorum ve Antalya’daki antik yerler geziliyor. Ekipte Prof. Afif Erzen de vardı, imtihanı olduğu için İstanbul’a dönüyordu. Gruptan ayrılarak onunla birlikte İstanbul’a döndüm. Kaç defa dizanteri olduk yahu, kuyu suyu içmekten. Yok, ne yapacaksın!</span></p>
			<p class="e-paragraf"><span class="CharOverride-9">Side’deki kazılar eylül ayı sonrasında olurdu çünkü yaz aylarında müthiş sıcak olurdu. Kazılar dışında, Mayıs ayından itibaren Anadolu turları olurdu öğrencilerle. Burada öğrencilerin bilgi ve görgülerinin artırılması da hedeflenirdi. Bu turlara, genellikle Arkeoloji bölümü öğrencileriyle gittim. 20 günlük geziler olurdu. Örneğin bir gezi Ankara Çankırı’dan başlamış, Kastamonu, İnebolu, Safranbolu, Amasra’ya kadar uzanmıştı. Bir gezi de Batı </span><span class="CharOverride-9">Anadolu’ya olmuştu. İzmir’den başlayarak belli başlı ören yerleri gezilmişti. Sonra İznik’e gidilmişti. Yine Arif Hoca ile gitmiştik. Tabii millet turist havasında ha ha ha yapıyor yine. Ben Arif Mansel’e dedim ki, “Hocam ben buradaki bir saray kalıntısıyla meşgul olacağım.” O da, “Pekala” dedi. Laskaris Sarayı.</span><span class="dipnotno CharOverride-11"><a href="#footnote-220-278" id="footnote-220-278-backlink">278</a></span><span class="CharOverride-9"> Ben oturdum fotoğraf çektim ve epey bir inceledim. Sonra 1958’in sonbaharında Almanya’ya gittim, Bizans Kongresi için. Sanat tarihi bakımından bu yapıyı daha önce hiç kimse incelememiş, kongrede oldukça ilgi çekti. </span></p>
			<p class="e-soru">Sanırım, İstanbul’daki Tekfur Sarayı gibi önemli bir Bizans Sarayı. </p>
			<p class="e-paragraf"><span class="CharOverride-9">Tekfur Sarayı gibi, içerleri çökmüş ama üç kat duvarları duruyordu. Tekfur gibi onu da tuğlalarıyla süslemeye çalışmışlar. Detaylı resimlerini yapıp, Münih’teki Berlin Kongresi’nde bildiri olarak sundum. </span></p>
			<p class="e-soru">Kürsü başkanı olduktan sonra, arkeolojik kazı veya sanat tarihi kamplarında neler değişti? Hangi çalışmaları yaptınız?</p>
			<p class="e-paragraf"><span class="CharOverride-9">1963 yılında profesör olduktan ve bağımsız bir kürsü kurulduktan sonra, 60’lı yıllarda Türkiye Trakyası’nı da incelemeye başladım. Yazın ilk yarısında Trakya’yı, ikinci yarısında </span><span class="CharOverride-9">Anadolu’yu inceliyordum. Doçent olduktan sonra bir Türkiye haritası yapmıştım, taranacak tarihî eserler ve yerlerine dair. Gidip bakıyor, enteresan bir şey bulursam kalıp inceliyordum. Trakya’da o tarihlerde pek otel olmadığı için genelde yanıma erkek öğrencileri alıyordum. Çünkü köylerde bir odada üç dört erkek öğrenciyle bir arada kalıyorduk. İstanbul’dan yola çıkıyor, sonra indi-bindi usulü, inceleme yapmak istediğimiz eserlerin bulunduğu yerlere gidiyorduk. Nerede bir eser varsa, gerek Bizans gerek Osmanlı, hepsini inceledik. İstanbul’dan Yunan ve Bulgar sınırına kadar taradık. Önce Kuzey bölgesiyle başladım. Midye’de, Bizans devrinde tamamen arazi içine oyularak yapılmış bir manastır bulduk. Buna ilişkin makale de Türkçe ve Fransızca olarak yayınlandı. Edirne merkez hariç dolaştım çünkü oralar oldukça biliniyordu. Gene anayolun güney tarafına, Yunan sınırına indim. Enez, son Türk iskân yeri. Orada muazzam bir kilise var camiye çevrilmiş olan.</span><span class="dipnotno CharOverride-11"><a href="#footnote-220-279" id="footnote-220-279-backlink">279</a></span><span class="CharOverride-9"> Binanın kubbesi yok olmuş ama Türk devrinde yıkılacağından korkularak kapatılmış. Ama cemaat, “Namaz kılacak yer yok” diyerek kapıyı açıp içeri girmiş, namaz kılmaya devam etmiş. Baktım bir gün tamamen çökecek, hemen rölövesini çıkardım birkaç gün çalışarak. Ben incelemesini yaptıktan sonra tamamen çöktü nitekim. Ama rölövesi ve fotoğrafları vardı artık elde. Trakya’dan beş altı çalışma çıktı böyle. Arif Bey’e üç ciltlik armağan kitabı hazırlandı. “Trakya’da Meydan Şadırvanları” diye bir makale hazırladım Trakya notlarımdan. Türk devrinde buradaki kasabaların da ortasında enteresan şadırvanlar yapılmış, fıskiyelerden su akıyor. Anadolu ve İstanbul’da böyle şadırvanlar hiç göremezsiniz çünkü tamamen Avrupai bir şey. Bizim Rumeli topraklarında, Bulgaristan ve Yunanistan’da da varmış. Türkiye Trakya’sında yedi tane buldum. Mansel’e armağan kitabında yayımladım. Ayrıca, “Trakya’da Araştırmalar” diye bir makale yazdım ve 1960, 61, 62 yıllarında buradaki gezilere ilişkin notlarımı toparladım. </span></p>
			<p class="e-soru">Sizin yanınızdaki öğrencilerin her biri daha sonra kendi alanlarında ünlü profesörler oldu. Kimler vardı yanınızda? Öğrencilerinizle aynı odada kalırken ya da köy meydanlarında inceleme yaparken mutlaka eğlenceli olaylar yaşanmıştır...</p>
			<p class="e-paragraf"><span class="CharOverride-9">Olmaz mı? Düşünün, zaten indi bindilerle gidiyorduk, sonra nerede bulursak kalıyorduk. Örneğin Enez’de bir sağlık ocağı yapılmış. Ama kadrosu yok diye kullanılmıyor, orada yatıp kalktık. Çocuklardan biri mermer bir masa bulmuş ve eşyalarını koymuş. Baktım, otopsi masası. Çocuklar tedirgin oldu. Trakya’daki gezilere iki talebe geliyordu. Biri Metin Sözen,</span><span class="dipnotno CharOverride-11"><a href="#footnote-220-280" id="footnote-220-280-backlink">280</a></span><span class="CharOverride-9"> diğeri de şimdi ismini hatırlayamadığım bir öğrenci. </span></p>
			<p class="e-paragraf"><span class="CharOverride-9">Köy meydanlarında neler yaşanmıyordu ki? Bir gün Uzunköprü’ye gittik. Kasabanın ortasında bir meydan şadırvanı var. Harikulade bir eser. Üzeri nakışla dolu mermeri var, laleler, çiçekler... Üzerinde de manzum bir kitabe var ikişer satır. Kare olduğu için dört cephede. Fakat itinayla ilerici bir kaymakam o kitabeyi kırdırmış. O çeşmeyle uğraşırken halk etrafımıza toplandı. Herkes, “Bunlar ne yapıyor?” diye merakla bakıyor. Kafamı kaldırıp, “Kim bu kitabeyi bu hale getirdi?” dedim. Biri “Bulgar gavuru” dedi. Kalabalıktan başka bir tanesiyse, “Türk gavuru” dedi. Meğer kaymakam, yeni Harf Kanunu’ndan sonra tuğra ve kitabeleri kazıtmaya başlamış, çeşmedeki kitabe de gitmiş öyle.</span><span class="dipnotno CharOverride-11"><a href="#footnote-220-281" id="footnote-220-281-backlink">281</a></span><span class="CharOverride-9"> Yine o civarda Makedonya’yı fethetmiş Gazi Turan’ın babası Yiğit’in köyü var, Paşa Yiğit Köyü. “Enteresan bir şey bulabiliriz” diye o köye de gittik. Erken Osmanlı devri bir köy. Köyün dışında bir cami vardı, Paşa Yiğit Camii. Kullanılmıyor, terk edilmiş ama enteresandır, minaresi kalıp halde yerde duruyor. Sordum, “Bu minare neden bu halde?” diye. “Bir kaymakam vardı, halat bağlayıp minareyi yıktı” dediler. “Aynı kaymakamın işidir herhalde” diye düşündüm. Bir yerlerde yine bir araba tuttuk, gidiyoruz. Yolda köylülerin bazıları el ediyor, arabayı durdurmamız ve onları yanımıza alarak devam etmemiz için. Gene böyle bir gün giderken, bir Roman el etti. “Al” dedim şoföre, “Adam sıcakta, güneşin altında bekliyor.” Adam gelip yanıma oturdu. “Abi nereden geliyorsun, nereye gidiyorsun?” diye başladı sorup konuşmaya. “İstanbul” deyince, “Neresi?” diye sordu bu sefer. “Bostancı” deyince “Abi benim orada bir sevgilim vardı” diyerek başladı anlatmaya. Baktım, bizim karşı komşunun kızını anlatıyor. Mehmet Ali Bey vardı, babamın sınıf arkadaşı. Kalın sesiyle konuştuğu için okuldaki lakabı da “Karga Mehmet”miş hatta. Onun kızı vardı, Neviser miydi? Hatta Fenerbahçeli futbolcu Sadi</span><span class="dipnotno CharOverride-11"><a href="#footnote-220-282" id="footnote-220-282-backlink">282</a></span><span class="CharOverride-9"> ile evlenmişti, ben onların düğününde ilkokul talebesiydim. Dedim, “Nereden nereye?” Trakya’nın bir köy yolunda güneşte kavrulmasın diye bir Roman alıyorum arabaya, </span><span class="CharOverride-9">Bostancı’daki komşu kızının arkadaşı çıkıyor. </span></p>
			<p class="e-soru">Trakya’daki incelemeleriniz ne zamana kadar sürdü?</p>
			<p class="e-paragraf"><span class="CharOverride-9">Trakya’yı komple taramayı düşünüyordum. Daha Saroz’u yapacaktım, orada yüzlerce fotoğraf çektim, ayrı bir kitap yazacaktım. Örneğin bir Demir Köy vardı. Osmanlı döneminde orada dökülürmüş ordunun topları. Bulgar sınırına yakın. Orayı ve pek çok yeri inceleyecektim. Ama tahsisatı kestiler. İndi bindili, köy odalarında ücretsiz konaklamalı incelemeler olmasına rağmen tahsisat kesildi. Başlangıçta iki ayrı para almak mümkün oluyordu, Trakya ve Anadolu için. Sonra, “Para ancak yılda bir seyahat için verilecek” dediler, artık Trakya’ya gidemez olduk. </span></p>
			<p class="e-soru">Yani yazın ikinci yarısı kaldı elinizde... Sadece Anadolu’yu gezecektiniz artık. </p>
			<p class="e-paragraf"><span class="CharOverride-9">Yazın ikinci yarısı, Anadolu gezisi yapıyordum. O zamanlar, fakülte adına alıyorduk parayı. Sonra vilayetlere yazı yazıyorduk, “Şu kadar hoca ve öğrenci olarak geleceğiz. Bize lütfen barınacak yer sağlayın.” İlk zamanlar seve seve yapıyorlardı okullar ya da vilayetler. 60’lardaki öğrenci hareketlerinden sonra, öğrenci itibarı kalmadı. Arif Bey’in İzmir seyahatinde dillere destan ağırlandık mesela, ziyafetler verildi. O gezide, Cemal Bey</span><span class="dipnotno CharOverride-11"><a href="#footnote-220-283" id="footnote-220-283-backlink">283</a></span><span class="CharOverride-9"> ile çok uğraşılmıştı. Hocalar, ziyafet sofrası olduğu zaman Cemal Bey’e de duyuracak şekilde aralarında konuşur gibi yapıyorlar, “Bu ziyafetin parasını aramızda paylaşacağız...” Tabii bunu duyan Cemal Bey, sofrada yemez içmezdi. Millet tabaklar dolusu yer içer, Cemal Bey aç susuz. O grupla, Atatürk’ün kazı yaptırdığı Orta Anadolu’daki Boğazköy’de bir kazı yerine gidildi. Bir kazı yerine gidildi. Hava kararınca bize eşlik eden vali geri döndü. Biz de kazı evinde kalacağız. O sırada bir yağmur başladı ki ne yağmur! Büyük salon var kazı evinde. Hepimiz o salonda oturuyoruz öğrencilerle. Bir tane özel oda var kalınan yerde. Arif Bey ve Macit Hoca girdiler o odaya ve kapılarını kilitleyip yattılar. O odanın yanında da, ufak idarecilere mahsus 10 yataklı bir yer var. Biz de orada kalacağız. Ama Cemal Bey açıkta kaldı. Bizim tarafın helası da yok, binanın dışına çıkıp bahçeye gitmek gerekiyor. Cemal Bey başladı söylenmeye, “Ben bunlar hakkında fakülte meclisinde tahkikat açtıracağım...” “Cemal Bey üzülmeyin. Benim karyolam sizinkinin yanında. Bakın Bahadır Alkım da var yanımızda” dedim, teselli ettim. Ufak profesör ve doçentlerin hepsi o odada toplanmıştı. </span></p>
			<p class="e-soru">Side’deki kazılarda Alman profesörlerle aynı çadırda kaldığınızı biliyoruz. Peki Anadolu turlarına yabancı uyruklu profesörlerle gittiğiniz oldu mu?</p>
			<p class="e-resimalti"><span class="CharOverride-7"><img alt="" class="_idGenPageitem-75" src="image/bolum17-1.jpg"/></span></p>
			<p class="e-resimalti"><span class="CharOverride-7">Semavi Eyice Trakya’da bulduğu bir eski anıt mezarın içine girerek inceleme yaparken</span></p>
			<p class="e-paragraf"><span class="CharOverride-9">Bir gün, Alman profesörlerle birlikte Amasra’ya gidiyoruz. Ekipte İstanbul Alman Arkeoloji Enstitüsü Müdürü Profesör Kurt Bittel vardı. Aksi, lanet bir adamdı ama nedense benimle hep iyi geçinirdi. İstanbul Üniversitesi Türk Sanatı Dalı öğretim üyesi Kurt Erdman vardı. Safranbolu sonrasında, organizasyonu idare etmek bana kaldı o havaliyi bildiğim için. “Önden gideyim de ben size Amasra’da yatacak yer hazırlayım” dedim hocalara. Bittel kulağıma eğilip, “Bana bak, bana öyle bir yer bul ki gece yarısı öksüren olmasın” dedi. Erdman’ı kastediyordu. Akşam çok içip sonra da sabaha kadar öksürürmüş. </span></p>
			<p class="e-paragraf"><span class="CharOverride-9">Anadolu’da gittiğiniz belli başlı ören yerleri hangileriydi?</span></p>
			<p class="e-paragraf"><span class="CharOverride-9">Program yapıyorduk. Bir gezide Karadeniz Ereğlisi’nden başladık, kıyıdan Rize </span><span class="CharOverride-9">Hopa’ya kadar gittik. Yeni bir şeyler bulduk ama başkaları uğraşıyordu diye el atmadım. Mesela Trabzon Prensliği’nden kalma Trabzon Ayasofya’sı var. İngiliz heyeti uğraşıyordu. David diye birisi vardı, gençten. Mozaikleri meydana çıkarmaya çalışıyordu. Yalnız bir makalem oldu Sümela Manastırı’na ilişkin. Türkçe olarak etraflıca yazı yazdım, sonra o yazıyı benden habersiz birkaç yayına aldılar. </span></p>
			<p class="e-paragraf"><span class="CharOverride-9">Üniversiteden kalabalık bir ekiple yapıyordum bunu. Bu turlara, kadın asistan ya da öğrenciler de geliyordu. Kızlar iyi ama oğlanlar hem meraksız hem beceriksiz. Can diye iri yarı bir oğlan vardı. Bir rivayete göre para kazanmak için bazı aylar üniversiteye gelmez, şoförlük yaparmış Anadolu’da, sonra gelip tahsiline devam edermiş. Kızlardan birine de âşıkmış. O Can’ı mutlaka alırdım gruba. Bir defa iri yarı. Adamlarla münakaşa ediyor, minibüs şoförlüğü yaptığı için işten de anlıyor. Can’ın tezini Arif Müfit Bey vermişti, antik devirde limanlara dair. Almanca yazılmış bir kitap var </span><span class="italik">Antik Limanlar</span><span class="CharOverride-9"> diye, onu ona ödünç vermiştim. Epey kullandı, ciltletmiş öyle iade ettiydi. </span></p>
			<p class="e-paragraf"><span class="CharOverride-9">Yine öğrencilerle yaptığımız bir gezide Konya’dan Adana’ya indik. Eski öğrencimiz Adana Müzesi Müdürü olmuş, bize orada yer buldu. Konya’da kız ve erkek öğrenciler aynı binada kalabildi ama Adana’da farklı binalara verdiler. Tabii bizim için kötü oluyor ekibin bölünmesi çünkü sabah toparlanmak çok zor oluyor. “Konya’ya gerici dersiniz, bakın orada bir arada kaldı öğrenciler ve bir hadise de olmadı” dedim onlara. </span><span class="CharOverride-9">Adana şoförleri bize çok eziyet etti. Bütün Akdeniz kıyılarını dolaşacağız. Adana’dan çıktık, Silifke’ye kadar geldik. Baktık adamla hırlaşa hırlaşa yolculuk etmekle olmayacak bu iş. Silifke tarafından geri döndük Adana’ya ve şoförü değiştirerek yola devam etmeye karar verdik. Adana’dan efendi bir çocuk bulduk ve dolaşmaya başladık. O zaman anladık ki dağların arkasında kıyamet gibi yapılar var ve incelenmemiş. Antalya’ya geldik ve Isparta’ya gideceğiz. Ama iptal ederek Derme’ye geçtik. Dağların arkasında muazzam bir kilise daha vardır. Dereağzı Kilisesi. Bir ayrı macera da o oldu. Oradan </span><span class="CharOverride-9">İstanbul’a döneceğimiz için herkesin bavulu aracın üstünde. Eski püskü bir minibüs, harap halde. Yokuşu çıkamıyor, inemiyor. </span></p>
			<p class="e-paragraf"><span class="CharOverride-9">O gezide, Silifke bölgesini tetkike karar verdim. İlk gidişim 1964 yılında oldu. Öğrencilerle beraber yola çıktık. O zaman asistanım da var. Kıyı evlerini ziyaret kolaydı. Dağ mıntıkasındaki evlere bir rehber verdiler. Rehberler, “Yakıncacık” diyor ama dört saat yürüyoruz, ortada hâlâ bir ören yok. Gece yarısı Toroslarda kaldığımız oldu. Yürü yürü kıyıya ulaşamıyoruz. Dağlarda dolaşıyoruz, ne ışık var ne köy. Gruptaki kızlardan biri, “Ben buralarda ölmek istemiyorum” diye söylenmeye başladı. Su bitti. Benim termos vardı, su bitince oradan su vermek istedim. Amerikan matarasıydı. Uyanık bir tanesi “Taşıyayım hocam” diye almıştı, yolda lıkır lıkır içmişler. Allah’ın dağında gece yarası kaldık aç susuz, yolu da bulamıyoruz. Bir tepeyi aşıyoruz, karşımıza başka bir tepe çıkıyor. Epey yürüdükten sonra bir eşeğe rastladık. Epey sevindik, memleketlimize rastlamış gibi. Çünkü eşekbaşı boş olmaz, bir yerleşime geliyoruz demektir. Biraz daha yürüdük, baktık bir ev ve kapısında bir adam oturuyor. Adam şaşırdı bir alay karı-kızla dağlardan geliyoruz diye. “Su” dedik, bir bakraç su getirdiler ve bir hamlede bitirdik ne suyu olduğuna bakmadan. Üçüncü bakraçta doyduk. Oturduk, bir nefes alıp vasıta bulacağız. Rehber öğretmen köylüye nutuk çekmeye başladı, “Bu adam Anıtlar Kurulu’nun bilmem nesidir diye.” O köy hakkında SİT bölgesi kararı alınmış meğer. Tabii masa başında alınmış bir karar, ne alakası var o köyün SİT’le. O sırada kamyonetlerden biri gelmiş köye de, “Aman dursun” dedim. Şoförün yanına ben oturdum. Yanıma da notlarımı alan Münevver oturdu. Doğru Silifke’ye indik, otele gittik. </span></p>
			<p class="e-soru">Dönüşte SİT olmaktan çıkardınız mı o köyü?</p>
			<p class="e-paragraf"><span class="CharOverride-9">Yok olur mu! Ama durumu gördüm. Allah’ın dağında baktık ormanın içinde küçük bir kız çocuğu karşımıza çıktı, “Çocuklar ne yapıyorsunuz burada?” dedik, “Bizim evimiz burada” dediler. Baktık, karşı tepede iki ev var, orada oynarken ormanın derinliklerine kadar gelmişler. Adam dağın tepesinde bir ev yapmış, olmuş mezra. Seçimlerde o mezralardan o oyları nasıl topluyorlar, anlamıyorum, inanmıyorum. Yerinde görünce mana veremedim. </span></p>
			<p class="e-soru">“Dağların arkasında, kıyamet gibi yapı var” dediniz, hiç incelenmemiş. Size ilginç gelenlerden birinin öyküsünü anlatır mısınız, Silifke’den. </p>
			<p class="e-paragraf"><span class="CharOverride-9">O zamana kadar bazılarında tek tük inceleme yapılmış, bazılarıyla hiç ilgilenilmemişti bu ören yerlerinin. Mesela bundan 150 yıl önce bir İngiliz kitabe uzmanı Anadolu’yu dolaşırken kitabe örnekleri topluyor. “Ökürlüklü’de çok hoş bir kilise var” diyor ama oradaki kiliseye dair hiçbir bilgi vermiyor. Çünkü sadece o kilisenin kitabesiyle ilgileniyor. Kilise binası, mimarisi, sanatı, tarihiyle ilgili değil adam, kitabeyi buluyor ve kopyasını alıp gidiyor. Adam kiliseden sadece bir cümle bahsetmiş ve onda da, “Very fine” dediğine göre bulmak gerek, diyorum. O güzel kelimesi bizi tahrik etti. Ama aradık taradık, Ökürlüklü diye bir yer yok. Köylüler de bilmiyor. Tam iki sene boyunca tek bir iz bulamadık. Bir gün çocuklar evlerine telefon etmek için merkeze gitmiş. O sırada kendi aralarında konuşmaya başlamışlar. Biri, “Hoca da bir türlü Ökürlüklü’yü bulamadı” diye söylenirken onu duyan bir köylü, “Ha siz Öküzlüklü’yü arıyorsunuz? Erdemli’nin hemen arkasındadır” demiş. Sorduk soruşturduk, ertesi gün gittik. Hakikaten çok enteresan bir yapıyla karşılaştık. Bakınca insan, “Üstü nasıl kapatılır bu binanın?” diye soruyor kendine insan. Mimari açıdan, kolay halledilebilir bir bina ve çatı değil. </span></p>
			<p class="e-paragraf"><span class="CharOverride-9">Meşhur İstanbul camileri hakkında kitap yazmış olan Gurlitt,</span><span class="dipnotno CharOverride-11"><a href="#footnote-220-284" id="footnote-220-284-backlink">284</a></span><span class="CharOverride-9"> Edirne’ye gitmiş. İki günde cami planlarını çalışmış. Alman çalışkanlığı, zehir gibi iş çıkarmış iki günde. Ama Gazi Mihal Camii’nin adını yanlış yazmış. Çünkü köylüye adını sormuş o da köylü şivesiyle söylediği gibi Gagı Cami yazmış. Bereket cami orada duruyor hâlâ, oradan anlıyoruz. Ama o İngiliz’in marifeti binayla ilgili değil, orada kitabe arıyor. </span><span class="CharOverride-9">Adana civarında yılan kalesi var. Zor yerleri erkeklere veriyordum. Sınırda olan yerlerde kızların başına bir iş gelir diye yollamıyorduk. Dara şehri vardı Irak sınırında, kızı kaçırıp satarlar öbür tarafta. Oralı bir çocuğu gönderdik, o da, “Beni bir daha gönderme” hoca dedi. O bile. </span></p>
			<div class="_idGenObjectLayout-2">
				<div class="koseliresim _idGenPageitem-76 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum17-2.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, asistanları, öğrencileri ve köylülerle kamp alında öğle yemeği yiyor (Ayaktaki adamın önünde, beyaz gömlekli)</span></p>
			<p class="e-soru">Silifke bölgesinde ne kadar çalıştınız? Neler çıktı ortaya?</p>
			<p class="e-paragraf"><span class="CharOverride-9">İstanbul Üniversitesi için 60’lı yıllarda yaptığımız incelemelerin yanı sıra, tahsisatını Türk Tarih Kurumu ve Turing Kurumu’ndan Çelik Gülersoy’un yaptığı Silifke ve çevresi toprak üstü arkeolojik inceleme ve araştırmaları 1972 yılında başlayarak tam 14 yıl sürdü. Kıbrıs Barış Harekâtı’nın yapıldığı 1974 senesi hariç, her sene 15-20 günlük incelemeler yaptık ve bu kurumlardan o günlerin otel ve yiyecek parasını alıyorduk. Yemek dediğinde öğleyin domates salatalıktan ibaret. Silifke’ye 1964 senesinden itibaren Edebiyat Fakültesi öğrencileriyle yaptığım geziler, bölgeyi tanımamızı sağlamıştı. 1971 yılının Ocak ayında </span><span class="CharOverride-9">Silifke Kaymakamı Necdet Uçan ve Silifke Müzesi Asistanı Özdemir Koçarda’nın bize gönderdiği davet mektubu, bölgede kapsamlı araştırmalar için bize zemin oluşturdu. 1972 yılında Silifke’ye giderken bu iki isim artık yerinde olmasa da, bölgeyi çok iyi tanıyan müze görevlisi Mehmet Belen’in bize çok yardımı oldu. Araç ve imkân sağlamasının yanı sıra, başka bir alternatifi olmayan yollarda bize rehberlik yaparak bizi eserlere ulaştırdı. Bu incelemelerde, bugüne kadar hiçbir yayında görülmemiş ya da üzerinde durulmamış eski eserlerin varlığını tespit ettik. Eski araştırmaların eksikliğinin yanı sıra, çoğunluğunun da hatalı olduğunu gördük. Silifke’nin Kilikya ya da eski adıyla Cilicia Thracheia bölgesi birazcık incelenmişti eski araştırmacılar tarafından ama pek çok eser ve anıt, hiç dikkat çekmemişti. XIX. yüzyılda güzel çizilmiş gravürler ile süslü büyük albümler yayınlamak fikriyle, ressamlar ve gezginler buralara merak salmış. Leon de Laborde,</span><span class="dipnotno CharOverride-11"><a href="#footnote-220-285" id="footnote-220-285-backlink">285</a></span><span class="CharOverride-9"> Silifke çevresinin iki asır önceki durumunu güzelce tablolamış. İngiliz Th. Bent</span><span class="dipnotno CharOverride-11"><a href="#footnote-220-286" id="footnote-220-286-backlink">286</a></span><span class="CharOverride-9"> ise 1890 yılında geldiği Silifke’de at üstünde bugün bile ulaşılması zor yerlerdeki eserleri raporlamış ama sadece isimlerini vermiş, kitabelerin kopyalarını çıkarmış. Burada elde ettiğimiz veriler önce 1973 Eylül’ünde </span><span class="CharOverride-9">İzmir’de yapılan 10. Uluslararası Klasik Arkeoloji Kongresi’nde bildiri olarak sunuldu. Silifke’ye ilişkin araştırmalarım Türkiye’de ayrı makale ve toplu yazının yanı sıra, Yugoslavya’dan İtalya’ya, Almanya’dan Belçika’ya pek çok ülkede yayınlandı, armağan kitaplarına girdi. Çalışmalarımızın merkezinde Silifke’nin doğusundaki Limonlu (Lamas) ve batısındaki Kargıncık veya Manavat bölgesi yer aldı. Buluntuların en ilgi çekici tarafı, Toroslar’da o toprakların verdiği ürünler ile yaşayan geniş bir yerleşmenin varlığını, kıyıdan kuzeye çıkan yolların bulunduğunu göstermesiydi. 1978 yılında Kızılören adı verilen ören yerinin varlığını çok uzaklardan dürbünle fark edebildik. Kıyının üç saat gerisindeki Yenibahçe deresi, Karakabaklı ören yeri ve Canbazlı Köyü’ndeki bazilikasının rölövesi çıkarıldı. Sanat tarihi açısından önemli, Anadolu’da bilinen erken Hristiyan devri yapılarının en iyi korunmuş olanlarından biri bu yapılardı. İnşaat devri ve tekniği bakımından çok değişik yapılar olan ve Yenibahçe Vadisi’ni karşılıklı tutan Takkadın ve Barakçı kaleleri, araştırmacıların gitmediği ilginç eserler olarak karşımıza çıktı. Barakçı Kalesi kapalı bir kitle teşkil eden planı ve Hellenistik Çağ’a inen duvar tekniği ile dikkat çekiciydi. Dağlık bölgelerde o zamanki adlarıyla Meydan, Sinekkale, Işıkkale, Aşağı Dünya, Karakabaklı, Ovacık, Takkadın, Paslı, Megit, Çatıkören, Tapureli, Yanıkhan, Emireli, Hacı Ömerli köylerinde çok sayıda dinî ve sivil mimari yapı bulduk, rölövelerini çıkardık. Anadolu’nun İlkçağ ve Ortaçağ ev mimarisi hakkında çok zengin bilgiler sağlandı. </span></p>
			<p class="e-soru">Ekibinizde kimler vardı?</p>
			<p class="e-paragraf"><span class="CharOverride-9">Her yaz, beş kişilik ekiple oraya gittim. Biri devamlı asistanım Münevver Keşoğlu olurdu. Diğerleri benim kürsüme bağlı öğretim görevlisi, erkek bir asistan, bir mimardı. Başlangıçta Ankara Üniversitesi İlahiyat Fakültesi asistanlarından Yüksek Mühendis Mimar Dr. Yılmaz Önge,</span><span class="dipnotno CharOverride-11"><a href="#footnote-220-287" id="footnote-220-287-backlink">287</a></span><span class="CharOverride-9"> yaz tatilinde bize eşlik ederek fotoğraf ve ölçülerinin alınıp planlarının çizilmesine yardım etti. Konya Üniversitesi’nde profesör oldu sonra. Vakıfların mimarıydı. Eski eserlere meraklı, iyi bir çocuktu. Cehennem sıcağı vardı ve o kalp hastasıydı, korktum ondan. Bir defasında baktım kriz geçiriyor, oralarda başına iş çıkaracak. Bir daha almadım o yüzden, sonra maalesef vefat etti. 1976’da Mimar Birol Alpay plan çizme işlerine yardımcı olmaya başladı. Sürekli beş kişilik ekibe, asistan Mehmet Tunay, eski öğrencimiz müze asistanı ve fotoğrafçı Nedret Bayraktar</span><span class="dipnotno CharOverride-11"><a href="#footnote-220-288" id="footnote-220-288-backlink">288</a></span><span class="CharOverride-9"> ve daha sonra üniversitenin asistan kadrosuna geçen Birol da dâhil olarak ekibi tamamladık. </span></p>
			<p class="e-perde" id="_idParaDest-18">Onsekizinci Bölüm Balkanlar, İran, Pakistan</p>
			<p class="e-1-baslik">REJİM YERLEŞMİŞTİ AMA HALK FOKUR FOKUR KAYNIYORDU </p>
			<p class="e-soru">Siz kürsü hocası olduktan sonra yurtiçinde özellikle Silifke’de önemli incelemelerde bulundunuz ama hakkınızda Mahmut Şakiroğlu ile Yasemin Akçaoğlu ve Sema Doğan tarafından hazırlanmış iki ayrı kaynakçaya bakıldığında, özellikle Balkan ülkelerindeki Osmanlı ve Bizans eserlerine ilişkin çok sayıda eserinizin olduğu görülüyor. Yunanistan, Bulgaristan, Arnavutluk, Yugoslavya, Romanya ve Macaristan’da belki de bugün var olmayan pek çok esere dair makaleleriniz göze çarpıyor. İsterseniz bu bölümde Balkanlar’ı konuşalım. Bu ülkelere hangi kapsamda gittiniz, ne tür incelemeler yaptınız? </p>
			<p class="e-paragraf"><span class="CharOverride-9">Yabancı ülkelerde Bizans kongrelerinden davet alıyordum. Örneğin oradaki Bizans Enstitüsü’nden aldığım davetle üç ay </span><span class="CharOverride-9">Amerika’da kaldığım oldu. Dönüşte Ankara’dan bana telefon geldi. “Dışişleri Bakanlığı adına, Türkiye’nin kültür anlaşmaları gereği Balkan ülkelerine gider misiniz?” dediler. “Giderim” dedim. Bu tip etkinliklere daima iki kişi gönderdiklerini, benimle birlikte Müzeler Genel Müdürlüğü’nden bir mimarın katılacağını söylediler</span></p>
			<p class="e-soru">Kimdi o mimar?</p>
			<p class="e-paragraf"><span class="CharOverride-9">İkizleroğlu soyadlıydı. Kalıbı yerinde, gençten bir delikanlı. Çenesine kadar favorileri var ama yabancı dil bilmiyor. Sırf, “Avrupa’ya bir gidip gezsin” diye seçmişler, bir merakı heyecanı da yok eski eserlere dair. Ama esprili, sempatik bir çocuktu. </span></p>
			<p class="e-soru">Dışişleri Bakanlığı sizden tam olarak ne istedi?</p>
			<p class="e-paragraf"><span class="CharOverride-9">Bulgaristan, Romanya ve Macaristan’a gidilecek, bu üç memlekette dolaşılacak. Sonra dönüşte bir rapor sunulacak Dışişleri Bakanlığı’na. O ülkelerden Türkiye’ye mütemadiyen geliniyormuş. </span></p>
			<p class="e-soru">O dönem soğuk savaşın yaşandığı 60’lı, 70’li yıllar değil mi? Türkiye NATO Paktı, Balkan ülkeleri Varşova Paktı üyesi. Siyasi ya da kültürel olarak sorunlar yaşanmıyor muydu bu ziyaretlerde? İstediğiniz yapı ya da yerleşim bölgelerini rahatça görebiliyor muydunuz? </p>
			<p class="e-paragraf"><span class="CharOverride-9">Oooo, o zamanlar Komünist rejimin en sıkı olduğu devre. Uçakla Bulgaristan’a gittik önce. Bulgar memurlar bekliyormuş. Havalimanından alıp </span><span class="CharOverride-9">Sofya’da bir otele götürdüler. Ertesi gün “Nereleri görmek istersiniz?” diye sordular. Önceden görmek istediğim yerleri kafamda belirlemiştim. Bazılarını söyledim. Tabii o rejimde şöyle bir düşünce vardı: Biri bir yeri görmek istiyorsa, arkasında muhakkak farklı bir şey var... O yüzden görmek istediğin yeri göstermiyorlar. Filibe yakınında Bizans döneminden kalma kalıntıları görmek istiyorum, göstermiyorlar. Osmanlı sanatını yansıtan bir caminin kaydını bulmuştum, onu göstermeye de yanaşmıyorlar. İlk gün böyle geçti. Ertesi gün bir kız geldi rehber olarak. O kızla Sofya yakınlarındaki bir Bizans Manastırı’nı görmeye gidebildik. Bu manastır birçok kitaba da konu olmuştur. Çünkü Bulgar prens ve karısı, Bizans imparatorları gibi tasvir edilmiştir. Zaten turistik bir alan, herkesin gezebildiği bir nokta diye bize de gösterdiler sanırım. Dönüş yolunda bize rehberlik eden kız dedi ki, “Ben esas rehberiniz değilim. Esas rehberiniz kazıdaydı. Devlet, sizinle ilgilenmesi için onu tayin etti ama o ancak yarın gelebilecek. Sizi yarından itibaren o gezdirecek. Bir de dikkat, ben değilim ama o zehir gibi bir komünisttir.” Ertesi gün hakikaten bir arkeolog bize rehberlik etmeye geldi. Adı sanırım Bociyev’di. Güzel Almanca ve Fransızcasının yanı sıra çat pat Türkçesi de vardı. </span></p>
			<p class="e-soru">Gittiğiniz Türk bölgelerinde neler yaşanıyordu? Türkler size ilgi gösteriyor muydu yoksa konuşmaya çekiniyor muydu? O dönemde, meşhur “Duvarı aşarak Batı’ya geçme modası” vardı. Sizden hiç iltica yardımı isteyen olmadı mı?</p>
			<p class="e-paragraf"><span class="CharOverride-9">Bulgaristan’da, Sofya’da gezerken birisi yanıma gelip, “Ben Türküm. Beni kurtarın” dedi ve bana bir mektup verdi. Ama elimden ne gelir! Ayrıca hareketlerinden de şüphelendim. Sonra otele döndüğümüzde bir baktım, bizim mihmandar ile konuşuyor. Belli ki ajanmış. Beni bir saniye bile boş bırakmamışlar, takip etmişler. </span></p>
			<p class="e-soru">Bulgaristan’da nasıl bir tablo vardı o dönemde Osmanlı ve Türk eserlerine dair? </p>
			<p class="e-paragraf"><span class="CharOverride-9">Balkan ülkelerinde o yıllarda tahribata rağmen yine bir Osmanlı havası veren yerleşim bölgeleri vardı. Eskiden Bulgaristan’da epey Türk eseri de varmış. Ama restore edilen eselere baktığımızda, kafeterya yapılacak diye bir Türk hamamı restore edilmiş. Şumnu’da mükellef bir cami vardır.</span><span class="dipnotno CharOverride-11"><a href="#footnote-220-289" id="footnote-220-289-backlink">289</a></span><span class="CharOverride-9"> 18’inci asırda artık İstanbul’da pek büyük eser yapılmazken burada bayağı gösterişli, hanlı, medreseli, kütüphaneli bir eser yapılmış. Onu gördük. Bir de cami etrafında pıtrak gibi mezarlık var. Hatta sefer sırasında bir sadrazam yatağında öldürülmüş, mezarı orada var. Tuna Razgırat’a götürmüşler. Romanya sınırında, iki tekke var. Bektaşi tekkesi. Mevlevilik de var ama Balkanlarda genellikle Bektaşilik yaygın. Romanya sınırına yakın bir tekke, Demirbaba Tekkesi.</span><span class="dipnotno CharOverride-11"><a href="#footnote-220-290" id="footnote-220-290-backlink">290</a></span><span class="CharOverride-9"> Türk sokmuyorlardı içine. Çünkü bir ara Türklere kızmışlar, camiye Türk bayrağı çekmiş diye bir adam. Adım attırmıyorlardı içine, göremedim. Akyazılı Sultan’ı gördüm. Yolda giderken bir baktım uzaktan muazzam bir minare görünüyor. Gidip yakından baktım, meğerse mutfak bacasıymış. Bektaşi tekkelerinde çorba, aş hazırlanması bir nevi kutsal törendir. Bunun için hazırlanmış bir mutfağın bacası. Ama dışına kazık çakmışlar tabela diye, Hristiyan azizlerin birinin adını koymuşlar. Krokisini çizdim. Ölçü aldım. Meğer o koca tören yeri yedi köşeliymiş. Ben sekiz sandım. Baca da yedi köşeli, her şey yedili. Tekkeyi ölçerken rehber yardım etti. Akyazılı Sultan Tekkesi,</span><span class="dipnotno CharOverride-11"><a href="#footnote-220-291" id="footnote-220-291-backlink">291</a></span><span class="CharOverride-9"> 15’inci asra ait bir Bektaşi merkezi. Tekkenin türbesi de yedi köşeli. Hatta Evliya Çelebi’de o tekkede üç gece geçirmiş, hatta hatıra defteri yazmış. Evliya Çelebi Kırım’dan dönerken Karadeniz’de gemisi batmış. Bulgaristan’da karaya çıkmış ve burada misafir edilmiş. Kim olursan ol, bu tekkelerde üç gün misafir ederler adamı, üçüncü günün sonunda kapıya ayakkabıyı koyarlar ve, “Eyvallah erenler” derlermiş... Siyavuşpaşa Camii</span><span class="dipnotno CharOverride-11"><a href="#footnote-220-292" id="footnote-220-292-backlink">292</a></span><span class="CharOverride-9"> restore ediliyordu ve artık camiliğinden eser kalmamıştır. Hani İstanbul Bakırköy’de konağı da olan Siyavuş Paşa’nın çeşmesi vardı. Adı </span><span class="CharOverride-9">Akbaldır Çeşmesi’dir. Rivayete göre, vezir olarak bulunurken gördüğü bir kız için yapılmış bir çeşme. Hatta sahaflarda o destana ilişkin kitabı da bulup almıştım. Bizim Milli Kütüphane’de dahi yoktu bu destan. Bulgaristan’da tek Sinan eseri vardı Sofu Mehmet Paşa Camii.</span><span class="dipnotno CharOverride-11"><a href="#footnote-220-293" id="footnote-220-293-backlink">293</a></span><span class="CharOverride-9"> Bu Bosnalıdır ve Sofya’dan dolayı Sofu denir, Derviş Mehmet Paşa ile karıştırılır. Sultan İbrahim döneminde yaşamış. Etrafında Neorönesans üslubuyla bir duvar, içerde bir kubbe var. Kiliseye çevrilmiş o sırada ayin vardı, resim çekemedim. Tam biz Sofu Mehmet Paşa Camii’nin önünden geçerken, o sırada bankta oturan yaşlıca bir adam bizim rehbere Bulgarca bir şeyler söyledi. Çevirmene “Ne dedi bu ihtiyar?” diye sordum. “Hey gidi hey! Bir zaman camiymiş, kilise olmuş. Bugün bunu ne yapacak adam var ne de içinde ibadet edecek adam” demiş. Tabii rejim yerleşmiş ama insanlar fıkır fıkır aleyhte kaynıyordu.</span></p>
			<p class="e-soru">Sanırım Bulgaristan’dan sonra Romanya’ya geçtiniz. Orada neler yaşadınız?</p>
			<p class="e-paragraf"><span class="CharOverride-9">Romanya’ya gittiğimizde, garip bir durumla karşılaştık. Bizi karşılayan memurlar, yanımdaki mimara bir iltifat ediyor bir iltifat ediyor... Ama o da yabancı dil bilmediğinden, “Vua vua” gibi sesler çıkarıyor, başka bir şey demiyor. Bana karşı da nedense soğuklar. Meğer bizim Dışişleri Bakanlığı’nın </span><span class="CharOverride-9">Romanya’ya bildirilen protokol listesinde benim adım yazmıyormuş. Sadece yanımdaki mimarın ismi bildirilmiş. “Özür dileriz, siz listede yoktunuz” dediler. Pasaportumu koydum önlerine. “İlk uçakla Macaristan’a gitmek istiyorum” dedim. Bir anda etrafımı sardılar, otele götürdüler. Sonra bir yetkili geldi yanıma ve dedi ki, “Efendim özür dileriz. Sizi Romen Bilimler Akademisi konuk etmek istiyor. Kullanabilmeniz için de bir miktar para ayırdılar.” Romen akademisyenler Semavi Eyice olarak iyi kötü tanıyormuş beni. </span></p>
			<p class="e-soru">Romanya’da hangi eserleri inceleme imkanı buldunuz?</p>
			<p class="e-paragraf"><span class="CharOverride-9">Bükreş’te Türk yoktu artık. Pek Türk eseri de yoktu. Türk mimarisinden ilham almış kiliseler vardı. Beyazıt Camii’nden esinlenilmiş eserler vardı. Kendileri de böyle anlatıyordu. Ülkenin kuzeyinde, Ukrayna tarafından freksli kiliseler vardı. Romanya’dan gelen keşişler, Trabzon’daki Sümela Manastırı’na da böyle birtakım sahneler yapmıştır. Bu tip eserlere, Bizans kiliselerinden rastlanmaz: Cennet cehennem tasvir edilmiş, zebaniler alevin içine günahkârları atıyor! Kıyafetlerinden de Katolik oldukları anlaşılıyor. Sahnenin arkasında belli ki Türkleri tasvir eden kavuklu adamlar da var ama onlar henüz alevlere atılmıyor. “Herhalde bu Yeniçerileri kızdırmayalım” düşüncesiyle, Türkleri aleve atarken resmetmemişler. Romanya’nın yukarılarına doğru fazlaca Müslüman vardı. Bir köye gittik. Cami var ama kilitli. İmamı çağırıyorlar, gelmiyor. Israr üzerine, kızıyla anahtarı gönderdi. Adam rejimden korkuyor tabii. Camiyi şöyle bir gördük, çıktık. </span></p>
			<p class="e-paragraf"><span class="CharOverride-9">Köstence’de kubbeli bir cami yapılmış.</span><span class="dipnotno CharOverride-11"><a href="#footnote-220-294" id="footnote-220-294-backlink">294</a></span><span class="CharOverride-9"> Yabancı bir mimar tarafından. İçindeki kocaman, yekpare bir halı dikkatimi çekti. Meğer Tuna üzerinde bir ada varmış; Adakale.</span><span class="dipnotno CharOverride-11"><a href="#footnote-220-295" id="footnote-220-295-backlink">295</a></span><span class="CharOverride-9"> Sultan Abdülhamid Hereke’de kocaman, yekpare bir halı yaptırarak o adanın camisine göndermiş. Ada baraj altında kalacak diye boşaltılırken caminin halısını da buraya getirmişler. Bu adanın halkı Türk’tü. Osmanlı döneminde Romenlerle sulh anlaşması yapılırken, bu kale unutulmuş 1870’lerde. 1914’e kadar Türk idaresinde kalmış o yüzden. Adadaki Türkleri baraj için boşaltıyorlar. Mezarlıklar var, evler, camiler, kitabeler, kalelerin etüt edilmesini istiyorlar. Kendilerine mahsus Türkçeleri de var. Baraj yapılırken, bizim hükümete başvurmuşlar, “Bir uzman gönderin, buradaki kültürü incelesin.” Ada yok alacak... Dışişleri beni, Prof. Ömer Lütfi Barkan</span><span class="dipnotno CharOverride-11"><a href="#footnote-220-296" id="footnote-220-296-backlink">296</a></span><span class="CharOverride-9"> ve Aziz Albek’i uygun gördü. Bankaya seyahatin harcırahı bile yatırıldı ama Barkan bir türlü hazırlanamadı. Seyahat tarihi geldiğinde o hazır olamayınca da gidemedik. </span></p>
			<p class="e-paragraf"><span class="CharOverride-9">Sonra Romanya’ya iki defa daha gittim. Kuzeyindeki Babadağı’na gittik. Bir Anadolu kasabası gibi, epey de Müslüman var. Ali Paşa Camii Türbesi, minaresiyle henüz duruyordu. Beride Saltuk Baba</span><span class="dipnotno CharOverride-11"><a href="#footnote-220-297" id="footnote-220-297-backlink">297</a></span><span class="CharOverride-9"> denen veli türbesi var. Fetih sırasında her yere bir iz bırakmış. İznik’te de bir türbesi var. Kanunî bile bu türbeyi ziyaret etmiş. Ama ben gördüğümde perişan haldeydi. Caminin içine, şehrin komünist başkanının resmi asılmış. Bir çocuk bisikletle cami içinde tur atıyordu. Rehber utandı ve çocuğa Romence bağırdı. </span></p>
			<p class="e-soru">Bulgaristan ve Romanya’nın ardından Macaristan’a gittiniz... Orada neler yaşadınız?</p>
			<p class="e-paragraf"><span class="CharOverride-9">Macaristan’a geçtik, zarif bir rehber, mihmandar verdiler. Mükemmel Türkçe konuşuyordu. Romen mihmandar kadın pek süslüydü ve beni arkadaşa şikâyet etmiş, “Senin hoca, mesleğinden başka bir şey düşünmüyor” diye... Neyse, Macaristan’da nereyi görmek istersek, bizi götürdüler. Sonuçta Macarlar daha Avrupalı, Bulgarlardan farklıydı. Bir problem yaşamadık. Türk eserleriyle ilgilenen bir Macar tanıdığım vardı orada. Rejimle de arası gayet iyiydi, bizi evine çağırdı. Tarihî bir kaledeydi evi ve tescilli Macar evlerinden birinde kalıyordu. Yanına yapılan modern binayı göstererek, “Bir Yunan komünisti yaptı” diye söylendi. Kütüphanesindeki Türk eserlerine ilişkin kitaplardan notlar aldım. </span><span class="CharOverride-9">Macaristan’da kaldığımız otelde ancak lobiye telefon geliyordu. Oradan da elçiliğe telefon açılabiliyordu. Elçiliğimizin doğru dürüst bir binası yoktu, çünkü harpte yıkılmış. Orada epey gezdim. Hatta Türk Büyükelçiliği’nde adımıza verilen akşam yemeğine bile gidemedik Türk kalesinden zamanında dönemediğimiz için. Telefon da yoktu haber vermek için. Budapeşte’de dört Türk kaplıcası vardı, birisi hâlâ çalışıyor. Üzerinde Sokollu Mehmet Paşa kitabesi vardı. Tabii sıcak su çıkıyor. Bir bekçi koymuşlar, kimya mühendisi. Rejim aleyhtarı diye bekçi yapmışlar kaplıcaya. Budapeşte düşmeden önce Abdi Paşa elinde kılıcıyla savaşırken şehit olmuş. Onun adına taş dikmişlerdi. Gülbaba</span><span class="dipnotno CharOverride-11"><a href="#footnote-220-298" id="footnote-220-298-backlink">298</a></span><span class="CharOverride-9"> türbesi kiliseye çevrilmiş. Restore etmek istemişler, Türkiye’den halılar alınmış ve bayağı türbe yapılmış. Ali Paşa Camii, minaresiyle duruyordu. Bizim elimizden çıktıktan hemen sonrasına ait bir Budapeşte şehir gravürünü bulup almıştım. Minareleriyle bir alay camiyle bir Türk şehri görünümündeydi. Ama şimdi bir tek camii yok. Bir kilise restorasyonu sırasında duvarı kaldırdıklarında, altından Toygon Paşa Camii</span><span class="dipnotno CharOverride-11"><a href="#footnote-220-299" id="footnote-220-299-backlink">299</a></span><span class="CharOverride-9"> çıkmış. Budapeşte’de Osmanlı’dan kalma tek camii kalıntısı bu bir buçuk metrelik duvardı. Macaristan’da elde kalmış birkaç Osmanlı eseri vardı ve Macarlar iki elin parmaklarını geçmeyecek kadar da olsa, “Orta Avrupa’da Müslüman izini yaşatmak için” bu eserleri korumaya çalışıyordu. Diyorum ya Macarlar ne de olsa Avrupalı, Türkleri de severler ayrıca. </span></p>
			<p class="e-soru">Tek tek bütün Balkan ziyaret ve incelemelerinizi ele alamayız belki ama Yunanistan, Yugoslavya ve Arnavutluk’a ilişkin makalelerinizin de olduğunu biliyoruz. Oralarda neler yaşandı? Yunanistan mesela NATO üyesiydi Türkiye ile birlikte ama bir dönem Ege’nin iki yakasında düşman kardeşler gibiydik. Yunanistan’da neler yaşadınız?</p>
			<p class="e-paragraf"><span class="CharOverride-9">İstanbul Üniversitesi’nde asistanken Bizans Kongresi için Selanik’e gittim. Sonra Hristiyan Arkeolojisi Kongresi için yine Selanik’e gittim. Ardından Şatolar ve Surlar adlı bir Alman cemiyetinin davetlisi olarak Yunanistan’a gittim. Bunların hepsi, uluslararası kongrelerdi. Kongre ve sunumlar bittikten sonra bir iki gün kalıp incelemelerde bulunarak o makaleleri yazdım. Bizans Kongreleri sulandırılmaya başlanınca, bir daha Yunanistan’a gitmedim. Yunanistan’dan böyle bir kongreye bir değil, iki davet birden geldi şahsıma. Hem kongreye davet ediyorlar, hem de kongrede sunum yapmamı istiyorlar ve yapacağım sunumun telif haklarının da ödeneceğine ilişkin bildirimde bulunuyorlardı. Ben gitmedim, yanıt da vermedim. Ama ayrıca İstanbul Üniversitesi Rektörlüğü ve Türk Dışişleri Bakanlığı’na da davet göndermişler. Ama o iki kurum da, daveti aynen bana gönderiyor. Gönderiyor ama bu böyle olmaz ki? Eğer bu kongreye Türkiye adına katılmamı istiyorsanız dersiniz ki, “Semavi Eyice, </span><span class="CharOverride-9">Türkiye’nin menfaatleri açısından bu kongrede yer almanız icap ediyor. Yanınızda ekip üyesi olarak almak istediğiniz kişiler de var mı?” Ben kendi kendime ne diye gideceğim kafama göre! Nitekim gitmediğim iyi olmuş. Bir gün baktım, bir MİT (Milli İstihbarat Teşkilatı) mensubu okul koridorunda hademeyi sorguluyor, “Semavi Eyice Yunanistan’daki Bizans Kongresi’ne katıldı mı katılmadı mı? Üniversiteden kimler o kongreye gitti?” diye. O MİT’çiyi bulup odama davet ettim, “Buyrun odamda konuşalım. Benim hakkımda bir şey öğrenmek istiyorsanız bana sorun, hademelere değil” dedim. Kongreye gitmediğimi söyledim, isterse kongrenin yapılış tarihine ve o tarihlerde pasaportumda Türkiye’ye giriş çıkıp yapıp yapmadığıma da bakabilerek bunu anlayabileceğini söyledim. “Merak etmeyin, Türkiye’den de kimse o kongreye gitmedi” dedim. Sonradan bunların başıma geleceğini bildiğim için gitmedim zaten o kongreye. </span></p>
			<p class="e-soru">Ayrıca, böyle bir kongreye gitmenizin ne sakıncası olabilir?</p>
			<p class="e-paragraf"><span class="CharOverride-9">Hiç, ne sakıncası olacak? Yunanistan’daki kongrelerde Türkiye hakkında atıp tutan delegeler oluyor, içlerinde Türk olduğunu fark edince de bozuluyordu. Mesela Yunanistan’daki bir kongrede mihmandar Türk yemeklerini Yunan yemeği olarak tanıtıyor ve “Bunlar içinde de en lezzetlilerinden biri musakkadır” diye bir de ismiyle söylüyordu. Yanımdaki Bulgar delegesi dayanamayıp, “Ya bari yanımızda bir Türk delegesi varken musakkaya Yunan yemeği demeyin” dedi. Yine böyle bir toplantıya emekli bir Yunan generali gelmiş, “Biz Türkleri şöyle yendik” diye atıp tutuyor. Toplantıyı terk ettim, “İlmî bir kongrede böyle bir şey olmaz” diyerek. Benimle birlikte çok sayıda üye de salonu terk etti. Çok güzel Türkçe konuşan bir Yunan delegasyon üyesi de terk etti. Kongrenin İtalyan Başkanı gelip, “Biz Avrupa’nın birliğini inşa etmeye çalışıyoruz. Ayrılığı değil” diyerek toplantıya devam etmemi rica etti. Diğer Yunan delege de, “Siz ona bakmayın, üzerinde durmayın. Bunağın biri” diye teselli etti. “Böyle uluslararası kongrede siyasi konuşmalar olmaz. Burası ilmî bir kongre. Emekli generalleri konuşturacaksanız, bir dahaki sefere ben de Türkiye’den emekli bir generalle gelirim. Herhalde onun da anlatacak çok şeyi vardır” dedim. </span></p>
			<p class="e-soru">Yunanistan’a ilişkin eserleriniz olduğunu da biliyoruz ama Arnavutluk ve Yugoslavya’ya ilişkin pek bir şey göremedim. Oralara da gittiniz mi?</p>
			<p class="e-paragraf"><span class="CharOverride-9">Arnavutluk’a gittim ve isyan ettim. Bir hınzır tercüman, hakaret ediyor durmandan. Sonunda, “Ben bu adamı istemem” dedim. Sonra Şaban adında Müslüman bir Arnavut rehber getirdiler bana. Çat pat Türkçesi de var. Bazı şeyleri de söyledi. “Cenazenizi nasıl kaldırıyorsunuz” dedim. Camiye gitmek, yıkamak yok, çünkü yasak. Kulağıma eğildi, usulca, “Evde gizlice yıkıyoruz”’ dedi. Neyi görmek istedimse göstermediler. En son gün, lütfen, anahtar gönderdiler açtırdılar da Ethem Bey Camii’ni gösterdiler Tiran’da. Bizimkiler restore ediyormuş. Televizyonda anlattılar. Israrım üzerine kapısını açıp gösterdiler. Zaten tek yıkmadıkları camiydi çünkü camiyi yaptıran Ethem Bey Arnavut’tu. Ama bak mesela, başka şehirde Uşaklı Mahmut Paşa Camii var onu yıkmışlar. Onu yaptıran da Arnavut olduğu halde. Cami yok, kilise yok, ibadet yok. </span></p>
			<p class="e-soru">Yurtdışından bahsetmişken, İran ve Pakistan ziyaretleriniz var. Bu ziyaretler, oradaki Osmanlı ya da Bizans eserlerini incelemek üzere mi yapılmıştı? </p>
			<p class="e-paragraf"><span class="CharOverride-9">İran ve Pakistan’a da Dışişleri Bakanlığı adına gittim. Tesadüfen gelişen bir olaydı. Bu Balkan ziyaretlerinin birinden dönüp Dışişleri’ne gittiğimde, odasına girdiğim ilgili müdüre telefon geldi. “Öyle mi, vah vah” dedi, sonra bana dönüp, “Beyefendi İran ve Pakistan’a gidebilir misiniz? Biz oraya iki kişi gönderecektik ama biri mazeret bildiriyor. Yerine gider misiniz?” diye sordu. Bir diplomatımızı hep Afrika’da konsolos yapmışlar. Tam </span><span class="CharOverride-9">Finlandiya elçiliği vererek Avrupa’ya atamışlarken hayatını kaybetmiş. Eşi Kamuran Hanım’a da teselli olsun diye bu geziye davet etmişler. Yanına verdikleri ikinci kişi kimdi bilemiyorum ama mazeret bildirmiş ve yerine ben gittim. Ankara’da Kamuran Hanım ile buluştuk. Önce Beyrut’a gittik: Orada iç harp vardı. Sokaklar makineli tüfeklerle kum torbalarının berisinde bekleyen askerlerle doluydu ama hayat bir yandan da devam ediyordu. Oradan İran’a geçtiğimizde, Şah döneminin gösterişi yaşanıyordu. Nereyi istersek gösteriyorlar, günü birlik uçak tutup gezdiriyorlar. </span></p>
			<p class="e-paragraf"><span class="CharOverride-9">Pakistan’da lüks oteller yapılmıştı. Öğle yemeği yiyeceğiz. Bakıyoruz, mihmandar bizden önce gelip bir masaya oturmuş. Biz de tam onun masasına oturacağız, “Çabuk içki ısmarlayın” diyor. Onlara yasakmış, bizim yanımızda olmak alkol almak için fırsatmış. </span></p>
			<p class="e-paragraf"><span class="CharOverride-9">Pakistan’a uçak inince bizi karşılamaya gelmişler. Çiçeklerle. Beyaz bir çiçek var, çok ağır kokusu vardı ama o çiçeklerden oluşan buketi boynumuza taktılar. Öyle inebildik uçaktan. İngiliz kültürüne göre döşenmiş müzeler yapmışlar. Sokaktaki dolmuşlar enteresandı. Bir tanesinin dışında giden 12 kişi saydım. O dönemde, bakıyordum İngiliz, Hollandalı pırıl pırıl gençler Afganistan sokaklarında dolaşıyor. Sordum, uyuşturucu almaya geliyorlarmış. İnsan acıyor. Bir yerde oturup çay içerken bir kapı açıldı: Boynunda dürbün, belinde tabanca ve kama, elinde otomatik tüfekli bir adam ile birlikte iki kişi gelip tam yanıma oturdu. Mihmandara sordum bunlar kimdir diye? “O ağa, bu da koruması” yanıtını alınca, “Kalk gidelim. Birisi dışarıdan buna ateş etse, ilk ben giderim” dedim. </span></p>
			<p class="e-paragraf"><span class="CharOverride-9">İran ve Pakistan’da Bizans adına hiçbir şey yoktu. Ama bir İranlı öğrencim vardı. İsvan mıydı soyadı, İstanbul Üniversitesi’nden. “İran’da eninde sonunda bir Bizans Kürsüsü kurulur, ben de başına geçerim” diyordu. İran sanatından bazı tesirler Bizans sanatına girmiş. Onların koca koca kumaş dokumaları, tamamen Sasani kültürü. Bizans kumaş ve yer mozaiklerinde kullanılmış.</span></p>
			<p class="e-perde" id="_idParaDest-19">Ondokuzuncu Bölüm Sağlık, Yaş 90<img alt="" class="_idGenPageitem-77" src="image/12197.png"/></p>
			<p class="e-1-baslik">AMA BENİM BİR PATATES CİPSİM VAR, MİLLET ABUR CUBUR NELER YİYOR YAHU...</p>
			<p class="e-soru">Sizin hakkınızda konuşmamız gereken noktalardan biri de sağlıklı yaşam üzerine olmalı. Allah uzun ömür versin, bugün 93 yaşınızdasınız, alkol kullanıyor, kızartma yemekler yiyor, seyahatlere çıkıyor, konferans ve toplantılara katılıyorsunuz. Uzun ömrünüzü, ailenizden miras olan genetik kodlarınıza mı yoksa size özel bir formüle mi borçlusunuz? </p>
			<p class="e-paragraf"><span class="CharOverride-9">Sigara içmem. Bir defa o var. Sonra, gençlikte çok yürüdüm dağ bayır. Toprak üstü arkeolojisi yaptığım için kazı alanında sabit çalışmadım ve dağda bayırda, açık havada dolaşarak yıllarca yürüdüm. Silifke’de incelemeler 15 yıl sürdü mesela, Toros Dağları’nda saatlerce yürürdüm. Temiz hava… Çocukken müthiş bisiklet meraklısıydım. Kadıköy’de tramvay iki buçuk kuruş olduğu halde bisikletle binerdim. Bisikletle oradaki eve gider, vapurla gidip gelir, gece de yine dönüşte bisikletle eve dönerdim. Sonra denizi çok severdim. Yelkenlim vardı, takma motorla da çok maceralarım vardır.</span></p>
			<p class="e-soru">Çocukluktan itibaren özellikle tercih ettiğiniz bir yemek ya da bir diyetiniz var mıydı?</p>
			<p class="e-paragraf"><span class="CharOverride-9">Yok. Ama öyle pek abur cubur da yemem. Sakız leblebisi severdim. Türk leblebisi sarıdır; tuzlusu ve tuzsuzu vardır. Rumlar beyaz leblebiyi Sakız Adası’nda yapar, “kum leblebisi” adını verirlerdi. Rivayete göre, Atatürk’ün başlıca rakı mezesi oymuş. Leblebi atarmış ağzına, sonra rakı alırmış. O da sağlığa çok zararlı tabii. Mide boş, sonra alkolü alıyorsun. Leblebinin unu da emiyor alkolü ve sarhoşluğu da sürdürüyor. Onun rakısı özel yapılıyordu Paşabahçe’de, imbikten özel geçiriliyor ve ona özel şişelerde Ankara’ya gönderiliyordu. Sosyetik bir hanım vardı, eski büyükelçilerden Davaz’ın kızı.</span><span class="dipnotno CharOverride-11"><a href="#footnote-220-300" id="footnote-220-300-backlink">300</a></span><span class="CharOverride-9"> O da “Bunlar Atatürk’ün rakıları” diye ikram ederdi. Ama o damıtılma da siroz olmasına mani olamadı.</span></p>
			<div class="_idGenObjectLayout-2">
				<div class="koseliresim _idGenPageitem-78 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum19-1.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice, sağlığını denize olan ilgisine ve kazılarda Anadolu çayırlarında her gün saatlerce yürümesine bağlıyor</span></p>
			<div class="_idGenObjectLayout-2">
				<div class="koseliresim _idGenPageitem-79 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum19-2.jpg"/>
				</div>
			</div>
			<p class="e-soru">Özellikle yemek seçmediniz mi hiç?</p>
			<p class="e-paragraf"><span class="CharOverride-9">Yok, seçmedim. Abur cubur şeyleri de aramam.</span></p>
			<p class="e-soru">Ama görüyorum, arada hâlâ patates kızartması yiyorsunuz.</p>
			<p class="e-paragraf"><span class="CharOverride-9">Yerim. Sonra cipsini de yerim, viskiyle. </span></p>
			<p class="e-soru">Efendim ne kaldı geriye abur cubur?</p>
			<p class="e-paragraf"><span class="CharOverride-9">Ama benim bir patates cipsim var, millet abur cubur neler yiyor yahu... Sen de! Ben şeyi severim, zeytinyağlı barbunya fasulyesi ve sık sık yaptırıp yerim. Zeytinyağlı taze yaprak sarmasını da severim. Sigara böreği de severim. Sevdiğim yemekler onlardır ama 10 tane de yemem, iki üç tane en fazla sigara böreği ya da dolma... Salata severim. Yağsız, ızgara balık yerim. Emekli olmadan önce, fakülteden gelince doğru denize gider, dönünce de yemek yerdim. Hâlâ yüzüyorum. Biberi çok severim. Ama acı çıkınca bizim elimiz ayağımız olan, şoförümüz Cengiz’e veriyorum. O Antepli, sever acıyı. Vaktiyle, kendi topladığım midyeleri tava yapardım ama 10 senedir yapmadım. Eksiden teknem vardı. </span><span class="CharOverride-9">Suadiye’de şurada denizin ortasında fener vardır, kayalıklara çarpılmasın diye. Denizle kaplı gibi görünür ama kıyıdan yürüyerek gidebilirsiniz ayaklarınız suyun içinde. Oradaki midyeleri koparır tekneye koyardım. Sonra sahile gelir, çalı çırpılarla bir ateş yakar, bir tenekeyi açar, saç şeklinde koyardım. Midyeleri açıp üzerine koyardım. Orada pişerdi. Millet gelip birkaç tane atıştırır, kalanını ben ayıklardım. Sakalı vardır onun, sakalı keserdim. İçini de çıkarırdım, o içleri artık pilavlı midye kızartma ya da limonlayarak salata şeklinde yerdim. Avrupa’da da bazı midye usulleri gördüm, Fransa’da örneğin. Tabii oralara Akdeniz’den kültür midyesi gidiyor ve mikrop olma ihtimali yok. Ama İtalyanlarınki korkunç. Napoli’ye git şimdi, şaşarsın. Deniz kıyısında adam küfe içinde bildiğin böcekleri satar çeşit çeşit. Bildiğin bilmediğin bir alay böcek. O zamanki parayla bin liret verirdin, onlar da sana 10 tane midye ve bir yarım limon verir. Hangi böceği çıkardıysa verir sana özel bıçağıyla. Çiğ olarak yer, suyunu da içerler. Sonra kolera salgını çıkınca bunu hükümet yasakladı. Tehlikeli ama sonra yine satılmaya başlanmıştı herhalde.</span></p>
			<p class="e-soru">Siz yediniz mi böceklerden?</p>
			<p class="e-paragraf"><span class="CharOverride-9">Baktım, “Bunlar çiğ, yenmez” dedim. Yanımdaki arkadaş, “Ben yedim, çok güzel” dedi ve bana da zorla yedirdi. </span></p>
			<p class="e-soru">Tadı güzel miydi bari?</p>
			<p class="e-paragraf"><span class="CharOverride-9">Fena değildi, yeniyordu. Benim de bir huyum vardır. Böyle tanımadığım yabancı yerlerde bilmediğim şeyi bir defa denerim. Bazen, “A bu yenmez” deyip bırakırım bazen de yerim. “Ya bu millet yiyorsa, bir lezzeti var ki yiyor” diye düşünür, bir bakarsın. </span></p>
			<p class="e-soru">Nerelerde, nelerin tadına baktınız böyle?</p>
			<p class="e-paragraf"><span class="CharOverride-9">Mesela bir gün ufak bir lokantaya gittik Paris’te. Kamuran da vardı. Biz bir şeyler ısmarlayıp yedik, sofradan kalkacağız. Karşımızda bizim dönercilerinki gibi ocaklarda bir şeyler pişiriyorlar. Yanımıza bir kadın oturdu. Garsona bir şey sordu. Az sonra çanak içinde kabuğuyla birlikte midyeler getirdiler. Baktım kadına, ne yapacak? Midyeler açılmış, yarım kabuğunun içinde eti var. Beraberinde de bir sos. Kadın midyeyi çatalıyla alıp ağzını atıyor. Ben kadını izlerken Kamuran da bana dönüp, “Şimdi sen bunu da ısmarlarsın” dedi. “Vallahi ısmarlayacağım” dedim. Garson geldi, “Madama getirdiğinizden bana da getirir misiniz?” dedim. “Pekala” dedi ve getirdi. Baktım, kabuğu alınmış on tane midye. Bir kabuğu atılmış, diğerinde miyde eti. O da bir sosun içinde. Ne var içinde, kendi suyu. Midyeyi açıp sakalını kesmiş, temizlemiş, ateşte pişirilmiş vaziyette tereyağı, maydanoz ve sarımsakla birlikte. O gene bir su salmış, tereyağı erimiş tabii, onu sulandırmış, nefis bir şey olmuş. Orada onu yedim, geldim Türkiye’de aynen uyguladım. Tabii Türkiye’de kimse bilmiyor onu öyle. Bir de bizimkiler tabiat midyesi, kocaman kabuktan küçücük et çıkıyor. Onlarınki kültür midyesi olduğundan küçük de olsa midyenin eti çok oluyor. Fransa’da bulunmuş olan bir Ermeni midyeci vardı Kadıköy’de. Onunla konuştum. “Onlar ağaçta özel yetiştiriliyor” dedi. Suya kazıklar çakmışlar deniz çiftliklerde, o kazıkların üzerindeymiş midyeler. Böylece eti daha canlı ve büyük oluyor. </span></p>
			<p class="e-paragraf"><span class="CharOverride-9">(Bu sırada Semavi Eyice’ye viski servisi yapılıyor.)</span></p>
			<p class="e-soru">Hocam sağlığınız açısından riskli değil mi?</p>
			<p class="e-paragraf"><span class="CharOverride-9">Efendim bende bir şeker çıktı bundan 25 sene evvel. Bir doktora gittim, tavsiyelerde bulundu. Tam çıkıyorum, “Alkol için ne dersiniz?” dedim. “Şarap ve bira yasak. İkisini de kullanma. Ama viskinin faydası var, zararı yok. Yanında az rakı, votka, cin de olabilir” dedi. Damarları açıyor, kalp ritmini ayarlıyormuş. Cin tatsız tuzsuz bir şey, içilmiyor. Votka içiliyor da içince de fazla içiyorsun onu. Çünkü sade içmek manasız. Ruslar sade içiyor, sonra da kavruluyorlar. Domates suyu ile içtiğinde insanı tahriş etmiyor. Ruslar içine sadece buz atıyor, bir de bir dilim limon, o kadar. Rus usulü votka içmek o. Bizde bakmayın kolayla içiyorlar, öyle gazozla içmek gibi saçma şey olur mu? Domates suyuyla “Kanlı meri”</span><span class="dipnotno CharOverride-11"><a href="#footnote-220-301" id="footnote-220-301-backlink">301</a></span><span class="CharOverride-9"> zevkle içiliyor ama iki üç bardak içeceksin. Rakı da yemek içkisidir, keyif içkisi değil. Bizim Türk milleti rakı içmesini bilmez, yemek içkisi olarak kullanmaz. Rakıyı koyarlar ortaya, bir alay meze gelir. Çatalın ucuyla bir lokma alır yarım saat konuşur, arkasından bir yudum içer ve mideyi tahriş eder tamamen. Halbuki yemekle birlikte rakı içilse zararsız. Viski yemekle alınmaz, sohbet içkisidir. </span></p>
			<p class="e-soru">O zaman en az 20 yıldır akşamları şeker hastalığınız nedeniyle viski içiyorsunuz.</p>
			<p class="e-paragraf"><span class="CharOverride-9">Böyle akşamüstü sekize dokuza doğru bir kadeh içmeden uyuyamam. Ben viskiyi Anzavur usulü içerim.</span><span class="dipnotno CharOverride-11"><a href="#footnote-220-302" id="footnote-220-302-backlink">302</a></span><span class="CharOverride-9"> Yeşil yaprağın içine peyniri koyacak, muskalayacaksın, Taşnak Anzavur’un usulü. Yalnız çok dikkat etmek lazım. Piyasada içki şişesine su katıyorlar. Bir defa sulu geldi, geri yolladım. </span></p>
			<p class="e-soru">Şeker hastalığınıza karşı viski içmenizi öneren doktor kimdi?</p>
			<p class="e-paragraf"><span class="CharOverride-9">“Beyin damarlarını açıyor” dedi viski. Doktor Vahe.</span><span class="dipnotno CharOverride-11"><a href="#footnote-220-303" id="footnote-220-303-backlink">303</a></span></p>
			<p class="e-soru">Şeker hastalığınız için insülin iğnesi oluyorsunuz. Başka bir rahatsızlığınız var mı? </p>
			<p class="e-paragraf"><span class="CharOverride-9">Gözlerim iyi görmüyor. Bir gözümde sorun vardı. Ankara’da Leyla Atmaca’ya</span><span class="dipnotno CharOverride-11"><a href="#footnote-220-304" id="footnote-220-304-backlink">304</a></span><span class="CharOverride-9"> bir lazer ameliyatı oldum. </span></p>
			<p class="e-soru">Neden lazer ameliyatı oldunuz?</p>
			<p class="e-paragraf"><span class="CharOverride-9">Bundan birkaç yıl evvel, İtalya’dan dönüşte sağ gözümde bir çizgi belirdi. Evinde önünde, park kapısının önündeyken. Yaşlılıktan kaynaklanıyormuş. “Düzelecek” diye ameliyat olduk, arkasından sağlam olan gözüm de bozuldu. Şimdi yüzde 10 görüyorum, o yüzden kitap okuyamıyor, çalışamıyorum. </span></p>
			<p class="e-soru">Başka bir rahatsızlığınız var mı? </p>
			<p class="e-paragraf"><span class="CharOverride-9">Bir iki yıl önce havalimanında bir düştüm yere, dizimden rahatsızlandım. Biraz aksar o yüzden. Bizim kızların marifeti, bu hafta dört ayrı tetkikten geçeceğim. Prostat kontrolü var. 90 yaşındaki adamda muhakkak oluyor ama kanserli olanı inşallah bende yok. Doktor, testlerden sonra gelecek rapora göre ilaç tedavisi mi göreceğim yoksa ameliyat mı olacağım karar verecek. Bir ağrım sızım yok ama bakalım… Tutturdular, “Sende şu olabilir, bu olabilir” diye. Adamın sağ bacağını kesecekken, sol bacağını kesiyorlar biliyorsun… Kaç defa oldu böyle vaka? Çok sene evvel, </span><span class="italik">Akbaba</span><span class="dipnotno CharOverride-11"><a href="#footnote-220-305" id="footnote-220-305-backlink">305</a></span><span class="CharOverride-9"> dergisinde böyle bir karikatür çıkmıştı: Doktor ameliyathanede. Kadının bağırsağını çıkarıp asmış, kafasını kesip beynini açmış ve bir tabağın içine koymuş. Ameliyathane kapısından kafasını içeri sokan bir adam da, “Doktorcum mide ameliyatı iyi sonuç veriyor mu?” diye soruyor. Doktor da, “Ay buna otopsi yapılmayacak mıydı?” diyor. Bir defa kulağımda bir arıza oldu. Bir profesör doktora gittik. Karısı benim eski bir öğrencimmiş. “Bir ameliyat olsa iyi olur” gibi laflar etti, hatta adama bir kitap hediye ettik. Bizden tam muayene parası da aldı. Bizimkilere, “Bırakalım bu doktoru” dedim. Aradan bir müddet geçti. Kulak uzmanı Sedat Kantarcıoğlu’na</span><span class="dipnotno CharOverride-11"><a href="#footnote-220-306" id="footnote-220-306-backlink">306</a></span><span class="CharOverride-9"> gidelim dedik. Anlattım, “Sizin bir meslektaşınıza gittim, ameliyat olmam gerektiğini ifade etti” diye de bilgi verdim. Muayene etti, “Ameliyata falan gerek yok. Size bir ilaç vereyim, onu damlatın” dedi. Adam bizden muayene ücreti de almadı. Dedi ki, “Benim profesörlüğüm bahis konusu olduğunda, senatoda 12 ret oyuna karşı 13 kabul oyuyla unvanı almışım. Jüri kararının detaylarını isteyip kimin ne verdiğini tahkik ettim. Bana evet oyu verenlerden biri sizdiniz, sizden para falan alamam” dedi. </span></p>
			<p class="e-soru">Ne zaman oldu bu olay? </p>
			<p class="e-paragraf"><span class="CharOverride-9">Senatörlüğüm 72-73 yılları olduğuna göre, o da o yıllarda profesör olmuş demek ki. </span></p>
			<p class="e-soru">Ameliyat olmadınız ve kulaklarınız hâlâ gayet iyi duyuyor. Ne zaman olmuştu bu olay?</p>
			<p class="e-paragraf"><span class="CharOverride-9">Evet, iyi duyuyor. Düşünün 40 yıl önce, “Ameliyat gerek” demişti doktor. Sedat çok iyi kulakçıydı. Sonra oğlunu da aynı dalda yetiştirdi. Doktorlar arasında nedense birtakım çekişmeler var. </span></p>
			<p class="e-soru">Çocukken hiç büyük rahatsızlık geçirdiğiniz oldu mu? Havale gibi?</p>
			<p class="e-paragraf"><span class="CharOverride-9">Çocukken ağabeyim okuldan ne varsa getirip bana satardı: Kızıl, kızamık, suçiçeği, difteri, hepsini geçirdim. </span></p>
			<p class="e-soru">Bu hastalıklara nasıl bir tedavi uygulanırdı? Bugünden farklı mıydı?</p>
			<p class="e-paragraf"><span class="CharOverride-9">Kızamık olmak güzeldi. Kızamıkta, yasak olan çikolata veriliyordu bol bol. Amcam tabip Albay İzzet Şükrü, “Çocuğun iştahı varsa yesin” diyordu. Ben de Trabzon yağını kızarmış ekmeğin üzerine reçel koyup yemeye bayılıyordum o sıralarda. “Verin efendim, verin… Kuvvetli bünye, hastalığı yener” derdi. Normal zamanlarda yasak ne varsa yedim kızamıkken. Şimdikiler hiç yedirmez. </span></p>
			<p class="e-paragraf"><span class="CharOverride-9">Çocukken hasta olduğumuzda muazzam terletirlerdi adamı. Sobanın yanında yatak olurdu. 70 sene evvel doğalgaz yok tabii. Terledikten sonra arkasından bir yoğurt, ayran verilirdi. Hastalık başladıktan sonra ilk gün yatılır. O gün çok ateşli olur, sırılsıklam olurdun. Boğaz enfeksiyonu çocukken bende de olurdu. Üç gün terlemeye yatırılırdım. Terlerdim, ilaç alırdım şakır şakır terledikten sonra. İlaç olarak Aspirin Kivi verirlerdi. Sıtmada kilin kullanılırdı. Afrika’daki bir bitkiden çıkarılan, berbat bir ilaçtı. O zaman Türkiye’de sıtmayla mücadeleye çok önem verilirdi. Sıtma, frengi, göz travması çok sık görülürdü, Cumhuriyet devri bunlarla mücadeleyle başladı. Hükümet tabipleri bu hastalıklarla çok uğraştı. Bir de Kastamonu civarında frengi yaygındı. Türk-Yunan Savaşı sırasında, Yunan askerlerine hastalıklı kadınlar gönderilmiş Yunanistan’dan. Sonra, bizimkiler harbi kazanınca o zafer şenliği içinde o hastalıklı kadınlardan bizimkilere geçmiş deniyordu. Safranbolu’da çok görünürdü.</span><span class="dipnotno CharOverride-11"><a href="#footnote-220-307" id="footnote-220-307-backlink">307</a></span></p>
			<p class="e-soru">Kaza geçirdiğiniz oldu mu?</p>
			<p class="e-paragraf"><span class="CharOverride-9">Ufak bir kaza geçirdim. Gözlüğüm kırıldı, kaşım yaralandı. Garip bir tedaviyle beni yatağa bağladılar. Burada Doktor Edip Bey vardı rahmetli. Benim iştahım var ama baş sancımdan ölüyorum. “Ben yemek yesem, uyusam, kendimi toplarım” dedim. “Ye, şu hapı da al” dedi. Sınıf arkadaşım doktordu, Şerif Egeli’nin asistanı Samih Süner’di.</span><span class="dipnotno CharOverride-11"><a href="#footnote-220-308" id="footnote-220-308-backlink">308</a></span><span class="CharOverride-9"> Samih Çatalçeşme’de evleri olan eski bir paşazadeydi. Galatasaray Lisesi’nden de sınıf arkadaşımdı. İyi bir doktor oldu. Uzun süre Polis Hastanesi başhekimiydi. Samih akşamları beni kontrole geldi. Edip Bey’in bana yazdığı reçeteye baktı. “Bu eski doktorların işidir. Ben tavsiye etmem” dedi. O hapı aldım, uyuştum 10 saat. Bir uyandım ki turp gibiyim. 25 yaşlarındaydım o sırada. Samih’in “eski” dediği doktorlar, bademciği almazdı “vücudun tamponu” diye. Ağabeyimin ameliyatla bademciği alındı, başı dertten kurtulmadı sonra. Eski doktorların uygulamaları mı doğru yoksa yenilerinin ki mi, bilemiyorum. Biz birincisiyle büyüdük. Bu yaşa kadar da geldiğimize göre, eski doktorlar pek de hatalı değildi. </span></p>
			<p class="e-soru">Aile bireyleriniz uzun ömürlü müydü?</p>
			<p class="e-paragraf"><span class="CharOverride-9">Annemin babası Hacı İbrahim Kaptan 1946 yılında, 90 yaşına yaklaşırken öldü. Beni de çok severdi. Baba tarafından dedem de öyleydi. Fakat babam ve annem fazla yaşamadı. Babam 1955 yılında ben askerken 72 yaşında öldü. Annem 1972 yılında vefat etti, ağabeyim de 10 yıl kadar önce. Annem 72 yıl yaşamış. Rahmetli babam çok enerjikti ama benim kadar yaşamadı. “Eğer bunarsam, kafama bir kurşun sıkın” derdi. “Baba, bu hiç yapılır mı?” derdik. O kadar enerjik bir adamdı ki kışın sıfırın altında 10 derecedeki ayazda bile soğuk suyla yıkanırdı. Vücuduna tasla su dökerek yıkanırdı. Bizim memlekette, bizim nesillerden 90’ı bulan pek yok. Bu da acı bir şey. Yani, bazı memleketlerde daha fazla yaşıyorlar. Benim ailemde de hepsi aşağı yukarı 70’lerde gitti yahu! </span></p>
			<p class="e-soru">Eşiniz ve siz 90 yaş sınırındasınız. Akşamları evde yalnız kalıyorsunuz değil mi?</p>
			<p class="e-paragraf"><span class="CharOverride-9">Evde yalnız kalıyoruz. Gündüz, bize yardım eden iki kişi var. Gözüm görmediği için arabayı Gaziantepli Cengiz Tüzün kullanıyor. O burada, alt katta kalıyor. Gündüzleri de Necla geliyor yardıma. Yemek yapıyor, evi toparlıyor. Necla Erzincanlı, 14 yaşında evlendirmişler. 40’lı yaşlarda ama beş tane torunu var. Sabah geliyor bize yardım ediyor, sonra eve gidip kalmayı tercih ediyor. Çok iyidir, gerek temizlik gerek yemek yapmakta marifetlidir. Mükemmel tatlı yapar, bilhassa baklava ve ekmek kadayıfını. Yalnız ben her öğün olsa balık yerim o da sevmez yapmaz. Aslında bizim kızın yanındaydı, Nino gidince, doğru düzgün birisini bulamadık. Eve de herkesi alamıyorsun… </span></p>
			<p class="e-paragraf"><span class="CharOverride-9">Daha önce Gürcü Nino vardı, beş yıl kaldı burada ama iki yıl önce bir gece ansızın geri döndü. Annesinin ölüm haberi geldi, buradan biletini biz aldık, biraz da para verdik yanına gitti. Sigorta işlemlerini de yapmıştık, eşyaları da buradaydı ama bir daha geri dönmedi. Sonra genç bir Gürcü kız geldi. Kız çalışkan, marifetli ve manken gibi güzel. O da burada evli ve iki çocuklu bir adamdan hamile kalmış. Adamın biri on diğeri on iki yaşında iki çocuğu var, bir de bizimkinden bir buçuk yaşında bir kızı. Adam Hasköy köprüsünün sağ tarafında eşine, sol tarafında sevgilisine ev tutmuş: Bir ona gidiyor bir ona. Üstelik devlet memuru. Nasıl çıkar bu işin içinden bilemiyorum. İnsanlar tuhaf. </span></p>
			<p class="e-soru">Devlet memuru maaşıyla iki evi iyi geçindiriyormuş… </p>
			<p class="e-paragraf"><span class="CharOverride-9">Ben de ona şaşırıyorum. Bu adam nasıl idare ediyor? İki evin kirası, iki ailenin bakımı, üç çocuğun ihtiyaçları, kendisinin ihtiyacını nasıl görecek bir maaşla. Hâkim olması lazım kendisine. Siz de gençsiniz ama... Gürcü kız köylü bir tip de değil. Ablası doktor, dayısı vali, nasıl bu adama geldi anlamadım. Olmuş bir iş. Gürcü kız, küçük kızını da bize getirince, bizim hanım da, “Kızım sen bize yaramazsın” diyerek gönderdi. Efendiden de bir adamdı, bizim Erdek’teki yazlığa da gelmişti Gürcü kızı görmek için. Yazları Erdek’te kalırız. Orada dört daire bir aradayız. Altı basamak merdivenle çıkılır, denize nazırdır. Komşumuz Adanalı profesör karı koca, birer yıl arayla emekli oldular. Mimar oğulları vardı, Rusya’ya gitti geldi bir hanımla döndü. Baba felç. Hitler devrinde Almanya’daymış, Ben de o devri biraz bildiğim için, oturup konuştuk biraz. Sonra öğrendim ki adamı ihtiyarlar evine atmışlar, orada da ölmüş. Şimdi böyle, atıyorlar adamı ihtiyarlar evine?</span></p>
			<div class="_idGenObjectLayout-2">
				<div class="koseliresim _idGenPageitem-80 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum19-3.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice ve eşi Kamuran Hanım, akşamları evlerinde yalnız kalıyor</span></p>
			<p class="e-soru">Bu fikir, ölüm, sizi korkutuyor mu?</p>
			<p class="e-paragraf"><span class="CharOverride-9">E korkutuyor tabii. </span></p>
			<p class="e-soru">Akademisyenken oldukça aktif bir hayatınız vardı. Dersler, kazılar, kitaplar, konferanslar, yurtdışı çalışmaları… Yaşınıza göre hâlâ çok aktifsiniz. Hâlâ toplantılara katılıyor, kitap çıkarıyorsunuz. Bir gününüz, bir haftanız nasıl geçiyor? Bu hafta neler yaptınız?</p>
			<p class="e-paragraf"><span class="CharOverride-9">Vallahi evde pinekleyip duruyoruz işte. Kardeşim gözüm yok, bacağım yok, ben ne yapayım bu vaziyette. Rahmetli bir babaannem vardı benim, onun da bacakları tutmuyordu: “Ah kuş gibi uçtuğum günler” derdi. Artık bizim uçma devrimiz geçmiş.</span></p>
			<p class="e-soru">Hiç ölüm tehlikesi atlattığınız oldu mu?</p>
			<p class="e-paragraf"><span class="CharOverride-9">Ooo, ne maceralar oldu ölümün kıyısından döndüğümüz. Seri katiller, boğulma tehlikeleri... Bostancı’dan Adalar’a giderken, yelkenli devrildi mesela. Poyraz rüzgârında motor pap pat dalgalara vururken karşı dalgalara, teknenin kaplamaları açıldı. </span></p>
			<p class="e-soru">Batacaksınız… </p>
			<p class="e-paragraf"><span class="CharOverride-9">Battım… Ama denizden anladığımdan, kazasız belasız döndüm.</span></p>
			<p class="e-soru">Yüzerek mi döndünüz?</p>
			<p class="e-paragraf"><span class="CharOverride-9">Yok canım. Ahşap tekne, eğer panik çıkmazsa, battığı halde iki üç kişiyi üzerinde taşır. Banyo küveti gibi, üzeri su gibi dolsa ve deniz seviyesine kadar inse bile, o ahşap adamı su üstünde tutar. Feci bir durumdu. Suyun içinde, kürekle adayı bulmaya çalışıyorum. Belimden aşağısı deniz suyunun içinde, yukarısı kan ter içinde. Sonunda bir balıkçı gördü, yanıma geldi ve adaya çekti. Tekneyi çözdüm, karaya bıraktım. Saat 22.00, Kınalı’dan vapurla İstanbul’a geliyorum. Birinci mevkiye girdim, üzerimden su akıyor… Geminin yan tarafında ikinci mevkiye geçtim oturdum. Karaköy’den son vapurla Kadıköy’e, oradan da dolmuşla eve geldim. </span></p>
			<p class="e-soru">Evdekiler merak etmiştir sizi?</p>
			<p class="e-paragraf"><span class="CharOverride-9">Adadan dönmeden önce telefon edip haber verdim. O zaman Kınalı’da telefon falan da yok tabii. Bir emniyet müdürlüğünde, bir de iskelede var. İskele memuruna rica ettim, adam, “Buyurun açın” dedi. O zaman telefonlar otomatik değil, önce santral açıyor telefonu. Eve telefon ettim, “Motor bozuldu, tekneyi karaya çektim, son vapurla geleceğim” dedim. </span></p>
			<p class="e-soru">Az önce seri katil mi dediniz?</p>
			<p class="e-paragraf"><span class="CharOverride-9">Evet, seri katilin elinden son anda kurtuldum. </span></p>
			<p class="e-soru">Hangi seri katil? Ne zaman? Neler yaşandı?</p>
			<p class="e-paragraf"><span class="CharOverride-9">Oooo, Amerika’da… Bir konferans için ABD’deyim. Pensilvanya’ya gittim, orada modern şehir müzesini gezmek istedim. Yolda bir durakta, “Şehir müzesine nasıl gidebilirim?” diye sordum. Bilmem kaç numaralı otobüse binmek gerektiğini söyledikten sonra, “Ben de o otobüsü bekliyorum” dedi. Otobüs geldi, ben bindim o da benim arkamda bir yere oturdu. Sonra adam yanıma geldi, “Necisiniz siz, ne yapacaksınız orada?” diye sordu. İçimden, “Şimdi bu adam bana niye musallat oluyor?” diye kendi kendime sordum. “Ben Rodin’i çok severim, bu müzede orijinal eserleri varmış. Onları göreceğim” dedim. Adam, “Ben de </span><span class="CharOverride-9">Rodin’i severim, gel müzeye beraber gidelim” dedi. Müzeyi gezdik ama adam peşimi bırakmıyor. Müzeden sonra, “Bir kahve içelim” dedi, içtik. “Ya sizin işiniz yok mu?” dedim. “Benim üniversite kafeteryasında standım var, orada sigara satıyorum. Bugün dişçiye gittiğim için kapattım. Rodin’e sizinle geldim” dedi. Nereli olduğumu sordu, Türkiye’den olduğumu söyleyince, “Eskişehir taşından pipo ısmarladım. Piponun bir de Kennedy başlı olmasını istedim. Ama gelen pipo pek bir şeye benzemiyordu” dedi. “Bu adam da amma musallat oldu, bırakmıyor peşimi” deyip, atlatmayı düşündüm. Kafeteryadan da beraber çıktık. “Siz Amerikan güreşine gider misiniz? Hani canavarca adamın kaşına gözüne vururlar” dedi.</span></p>
			<div class="_idGenObjectLayout-2">
				<div class="koseliresim _idGenPageitem-81 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum19-11.jpg"/>
				</div>
			</div>
			<p class="e-resimalti"><span class="CharOverride-7">Semavi Eyice sağlığını denize olan ilgisi ve kazılar sırasında Anadolu çayırlarında her gün saatlerce yürümesine ve denizci olmasına bağlıyor</span></p>
			<div class="_idGenObjectLayout-2">
				<div class="koseliresim _idGenPageitem-82 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum19-4-kotu.jpg"/>
				</div>
			</div>
			<p class="e-soru">Pankreas?</p>
			<p class="e-paragraf"><span class="CharOverride-9">Evet… “Seyretmek ister misiniz?” diye sordu, “Yok, benim işim var. Zaten kaldığım otele geldik. Ben ayrılacağım” dedim ve otele girdim. Otelde biraz dinlendim, sonra oradan New York’a ve Türkiye’ye döndüm. Aradan bir süre geçti. Sabahları bakkalın çırağı kapıya gazete bırakırdı. Kamuran da sofrayı hazırlamış. Kahvaltıya otururken, gazetenin arkasındaki enteresan haberlere baktım. Dört sütun üzerine bir haber, “Amerika’da korkunç bir cani…” Adam, insanları bir yerlere götürüp öldürüyormuş. Adamın ismi cismi yazılmış. Hanıma dedim, “Ben bu adamı tanıyorum.” Kamuran, “Yapma, nereden tanıyorsun. </span><span class="CharOverride-9">Amerika kaç milyonluk ülke” dedi. Etajerin üzerinde seyahatlerde tuttuğum not defterini aldım. Muhakkak gittiğim yerleri, adresleri, tanıştığım insanları yazardım notlara. Aldım gösterdim Kamuran’a, “Bak not defterimdeki isme. Sonra gazetedeki caninin ismine bak. Bak not defterindeki adamın mesleğine, bak gazetede de filanca şehirdeki üniversite kantininde sigaracı yazıyor” dedim. Hanım baktı, “Doğru” dedi. Gazetede yazıyor: Bu caninin özel bir yeri varmış. Adamları oraya götürüp öldürüyormuş. Bulunabilen 50’nin üzerinde ceset olmuş ama kaç kişiyi öldürdüğü tespit edilememiş. </span></p>
			<p class="e-soru">Seri katil… </p>
			<p class="e-paragraf"><span class="CharOverride-9">Seri katil. İşin enteresan tarafı, bakacaklardı ki, “Ya bu Semavi Eyice Washington’dan ayrılmış. Bir müzeye gitmiş. Otele dönmüş. Sonra yok…” Ancak cesetler ortaya çıktıktan sonra anlaşılabilirdi benim öldüğüm.</span></p>
			<p class="e-soru">Seri katilin elinden kurtulmuşsunuz… </p>
			<p class="e-paragraf"><span class="CharOverride-9">Ya… </span></p>
			<p class="e-soru">Ne zaman oldu bu olay? </p>
			<p class="e-paragraf"><span class="CharOverride-9">Tam yılını söyleyemeyeceğim. Dumbarton bursuyla Amerika’da üç aylığına bulunduğum dönemdi. Bu Bizans Enstitüsü’ndeki sürem dolduktan sonra Washington’dan New York’a kadar ne kadar müze varsa gezmek istedim. 10 gün kadar kaldım. Hatta New York’taki otel odam da hâlâ aklımdadır: 3131. Yani 31’nci kat, 31 numaralı oda. </span></p>
			<p class="e-soru">Seri katilin elinden kurtulmak, batan yelkenliden sağ çıkmak, daha ne maceralar var sizde?</p>
			<p class="e-paragraf"><span class="CharOverride-9">Daha gençken bir maceram var. Sivri Ada var ya… Öyle antika yerlere meraklıyım. Gitmek de kolay değil biliyorsunuz. Rahmetli peder, kaptan mektebinde hocayken haftanın belirli günleri kaptan namzeti gençlere öğretim gemisiyle tatbikat yaptırıyordu. Sivri Ada’ya gidecekken beni de gemiye aldılar. Sivri Ada’ya gelinince, “Baba ben bu adaya çıkıp dolaşmak istiyorum” dedim. Öğrenciler de çıktı. Adanın bir tarafı dimdik yar, diğer tarafı yamaçtır. O dimdik yere İstanbul’a bakan tepeden tırmanmaya çalıştık. Çocuklardan biri becerikliymiş. Tak diye çıktı yukarı. “Ben de deneyeceğim” diyerek tırmanmaya başladım. Tam ortaya geldim, takıldım kaldım: Ne yukarı çıkabiliyorum ne aşağıya inebiliyorum, toprak ayağım altından ufalanarak akmaya başladı. Yukarıdan düşüp toprağa saplanan bir kayanın üzerinde durup, sırtımı dayadım. Aşağısı deniz, kayalar. Bitkiler de bir tuhaf, kökleri yok. Tutunmak için sarılıyorsun, eline geliyor. Çocuklar dönmüş dolaşmış ve bir Rum balıkçı bulmuşlar, bana yardım için. Yukarıdan ip attılar, ona tutuna tutuna çıktım yukarı. Böyle maceralarım da var.</span></p>
			<p class="e-soru">Bu kadar ülkeyi dolaşmışsınız, pek çok yere girip çıktınız. Hiç saldırıya uğradığınız oldu mu? Kapkaççı ya da gaspçı gibi… </p>
			<p class="e-paragraf"><span class="CharOverride-9">O pek yok. Ben yüz vermiyorum pek gelip konuşmak isteyenlere. Mesela Fransa’da çoktur: Restoranların dışında muhakkak masa vardır, sokakta kahve veya içki içilir. Amerika’da da bir gün böyle bir yerde bir bira içeyim dedim. Amerikan biralarının şekerli, tuhaf tadı vardı. Hoşuma gitmedi, içmedim ama bardağım önümde duruyor. Derken bir siyahi gelip, sandalyeyi alıp karşıma oturdu. Başladı benimle konuşmaya. Adama, “İngilizcem pek yok, onun için konuşamıyorum” dedim. Hâlâ soruyor bana, “Vietnam Harbi hakkında ne düşünüyorsunuz?” Durup dururken ne diye gelip oturuyor masama? Sonra adam biraz daha konuştu. Sonunda “Biranızı içmiyor musunuz?” dedikten sonra aldı birayı lak lak lak dikip gitti ve adamdan da kurtuldum. </span></p>
			<p class="e-soru">90 yaşını devirmek nasıl bir duygu?</p>
			<p class="e-paragraf"><span class="CharOverride-9">Mutlaka her yılın ayrı bir güzelliği vardır ama geriye dönüp baktığınızda “Hayatımın en keyifli dönemiydi” dediğiniz bir zaman dilimi var mıdır?</span></p>
			<p class="e-paragraf"><span class="CharOverride-9">Vallahi öyle bir şey söyleyemeyeceğim: Ben her şey için çok uğraştım, kendimi çok yordum. Düşünüyorum, hiçbir şey yapmayan, daha rahat yaşadı. Var işte bizim meslektaşlarımız arasında da. Ne bir şey araştırdı, ne bir şey yazdı, ne de kendini yordu. Avrupa’dan burs alıp gitti, sultanlar gibi yaşadı. Sonra, “Bu şehir beni sıktı” diyerek benden yardım istedi referans olmam için ve bu defa </span><span class="CharOverride-9">ABD’ye gitti bursla. Bir başkası vardı, Ankara Dil Tarih’te yetişmek üzere Avrupa’ya gönderilmiş, geçerliliği olmayan bir dili, Macarcayı öğrenmiş. Macarların ünlü bir Bizans profesörü vardı: Moravcsik, Budapeşte Üniversitesi’nde. Yanında iyi-kötü tez yapmış gelmiş. Buna bir sınıf vermişler. Başlangıçta beş on tane öğrencisi de varmış. Sonra onlar da, “Macarcadan bir fayda yok bize” diyerek bölümden çekilmişler. Sınıf boş ama o bölümde duruyor ve maaşını alıyor. Biraz Bizans tarihiyle meşgul olmuş. Dil Tarih Coğrafya Fakültesi’nde güzel bir odası var, orada oturuyor. Benim referansımla burs alıyor. Sonra 147’liklerden oldu. Sonra mahkeme kararıyla geri dönerken birikmiş maaşlarını da alarak üniversiteye döndü. Tekrar burs alarak tekrar yurtdışına döndü. 1958 yılında bir burs ile Münih Üniversitesi’ne gittim. Burs parasına baktım, “Bir ev tutarım, hanım da gelir, kıt kanaat bu aylıkla geçiniriz” diye düşündüm. O da bir yıldır bursla Münih’teymiş. Para harcamasın diye öğrenci pansiyonunda kalıyormuş. Bir de dolap getirip pansiyon koridoruna koymuş. Adamların tuhafına gitmiş. Bana sordular, “Bu adam hakikaten Türkiye’de doçent mi?” diye. “Evet, doçenttir” dedim. Bir toplantı için Kuzey Almanya’ya gittiğim bir gece, çat kapı gelmiş. Karısı ve çocuğu ile kaldığı için, pansiyondan çıkarmışlar. Bizim evde bir yatak var onda ben yatıyorum, bir de kanepe var onda da benim hanım yatıyor. </span><span class="CharOverride-9">Ankara’da gördüğümde, “Kardeşim Amerikalıların Washington’da Bizans Enstitüleri var. Bana iki bonservis lazım, birini sen yaz da Amerika’ya da bir gideyim” dedi. Arkadaş hatırı, verdik ve gitti. Ben orada bir aylığına Amerika’ya gitmiştim. Bir baktım, pat bu geldi. Benim odayı geldi gördü, “Sana çok güzel oda vermişler, sen gidince ben bu odayı alırım” dedi. “Pekala, al senin olsun. Ben bir aylığına geldim zaten” dedim. Ve bu adam benden 10 yaş büyüktü. Benden yıllar sonra profesör oldu. Evren Paşa da 12 Eylül’de Türk Tarih Kurumu’ndan beni kapı dışarı ettikten sonra yerime de onu aldılar. Memleketi anlayın işte. </span></p>
			<p class="e-soru">Kim bu akademisyen?</p>
			<p class="e-paragraf"><span class="CharOverride-9">Şerif Baştav. Çoktan öldü. </span><span class="dipnotno CharOverride-11"><a href="#footnote-220-309" id="footnote-220-309-backlink">309</a></span></p>
			<p class="e-soru">Diyorsunuz ki, “Şerif Baştav gibi hayatımı yaşabilir, hiç de yorulmazdım.” </p>
			<p class="e-paragraf"><span class="CharOverride-9">E tabii… Adamın çocuğu olmuş, üç yaşına gelmiş ama görmemiş bile. Devamlı olarak bursla yurtdışında kalan adam çocuğunu görebilir mi? Ona kızmıyor ya da eleştirmiyorum ama ben de, “Niye bu kadar uğraştım, pekala daha az yorulabilir miydim?” diye düşünüyorum. </span></p>
			<p class="e-soru">Papaz okulunda Fransız kültürüyle yetişip Alman disipliniyle büyüyen bir Türk milliyetçisi olarak, böyle şeyler yapamazdınız… </p>
			<p class="e-paragraf"><span class="CharOverride-9">Eee işte. Benim havsalam almıyor. Ben yapmadım, onlar yaptı; ben kötü oldum, onlar iyi...</span></p>
			<p class="e-soru">Size çokça “asabi adam” diyorlar… </p>
			<p class="e-paragraf"><span class="CharOverride-9">Vallahi asabi olunmaz mı? Deli olunur bu vaziyette yahu… Ve asistanlığından itibaren ayağım kaydırılmaya çalışıldı üniversitede. Hiçbir gruba taraf değildim çünkü.</span></p>
			<p class="e-soru">Ama profesör, kürsü başkanı olmuşsunuz. Taraf da olmamışsınız bertaraf da… </p>
			<p class="e-paragraf"><span class="CharOverride-9">İlmî seviyem nedeniyle muhakkak destekleyenler çıktı beni. Sırf benim ilmî varlığım nedeniyle İstanbul Üniversitesi’nde </span><span class="CharOverride-9">Bizans sanatı diye bir kürsü kuruldu. Bir yerlere geldim ama benimle birlikte de bitti bu iş. Maalesef bu.</span></p>
			<p class="e-soru">Bir bisikletli çocuk var: Galatasaray Lisesi’nde okuyor, İstanbul’u keşif için bisikletiyle yollara düşüyor. Oradan Bizans sanatını öğrenmek için bombardıman altındaki Almanya’ya gidiyor. Dönüyor, 40 yıl boyunca İstanbul Üniversitesi’nde akademisyen olarak hocaların hocası oluyor, sayısız kitap ve makaleye imza atıyor, kendi alanında dünyanın önde gelen uzmanlarından biri oluyor, evleniyor, evlatlar yetiştiriyor, neresinden bakılırsa dolu dolu yaşamış doksan yıllık bir hayat var. Hayatı güzel bir yemeğe benzetsek, ağzınızda kalan lezzeti nasıl tarif edersiniz?</p>
			<p class="e-paragraf"><span class="CharOverride-9">Vallahi biz bu devletin saygılı bir devlet olduğu zamanı gördük. Yani lezzetli olduğu bir dönemi gördük, iyi kötü. O zaman da acayiplikler vardı, genç olarak tenkit ettik. 20’li yıllarda çok küçüktük ama hatırlarım. Çok sıkı tahkikat vardı, insanlar çok rahat konuşamazdı. Tehlikeliydi. 30’larda laf olsun diye Serbest Fırka adıyla ikinci bir parti kuruldu. Halk Partisi’ne taraf olmayanlar oraya girdi. Sonra kapadılar ve o iş de bitti. Başında da Atatürk ile beraber ta Kuzey Afrika’da, Trablus Savaşı’na katılmış Fethi Bey vardı hem de. Oraya kayıtlı olanlar da zaten mimlendi. Onun adına da demokrasi dedik sonra, o devirde demokrasi varmış da şimdi bozulmuş. Şimdi öyle yazıyorlar ya. Nerede demokrasi? </span></p>
			<p class="e-paragraf"><span class="CharOverride-9">Vallahi, hayat işte ya rahat yaşamak için para yapacaksın ya da işi oluruna bırakıp sel seni nereye götürürse oraya… Ben başka bir şey görmüyorum. Yani bir oğlum olsa ona da bir tavsiyede bulunacak değilim, “Çalış, ilim adamı ol” diye... İlim adamı olmadan meşhur olabiliyor ya da yaşayabiliyor adam. Derin bir âlim olmasına da hacet yok. Bir kitap yazıyor, bir tantana, bakıyorsun adamı göklere çıkarmışlar. Onun için… Bilemiyorum, sizin güveniniz varsa bu memlekete… </span></p>
			<p class="e-paragraf"><span class="CharOverride-9">Umutsuz yaşanmıyor.</span></p>
			<p class="e-paragraf"><span class="CharOverride-9">Siz gençsiniz, benim umudum yok. Bu memleket paldır küldür gidiyor. Nereye gidiyor, kim kurtarır bilmem! Eskiden iyi kötü orduya güvenilir ama onun da ne yaptığı belli değildi. “Eh işte” derdik, “Kuvvetli bir ordumuz var.” Türkiye’nin yurtdışına ihraç edilebileceği en sağlam nesne ordusudur deniyordu eskiden, şimdi o da kalmadı.</span><span class="dipnotno CharOverride-11"><a href="#footnote-220-310" id="footnote-220-310-backlink">310</a></span><span class="CharOverride-9"> Varsa eğer çıkarın ortaya.</span></p>
			<p class="e-soru">Normalde hep coşkuyla konuşuyorsunuz ama bunları söylerken, yüzünüzde yorgun bir insan yüzü beliriyor. </p>
			<p class="e-paragraf"><span class="CharOverride-9">Vallahi, insan yorulmuyor mu? Yoruluyor… Şurada Fransızların verdiği nişan, burada Belçikaların, öbür duvarda Almanların verdikleri Arkeoloji Enstitüsü beratı, orada Türk Tarih Kurumu’nun bir dönem bana büyük tarihçi İsmail Hakkı Uzunçarşılı’nın</span><span class="dipnotno CharOverride-11"><a href="#footnote-220-311" id="footnote-220-311-backlink">311</a></span><span class="CharOverride-9"> eliyle verdiği fermanı… Benim ümidim yok, ben bıraktım artık ne olursa olsun. </span></p>
			<p class="e-soru">Bu soruyu sormak beni de rahatsız ediyor ama hayatınız, konuşurken eksik kalmaması için sorabilir miyim? Bizimkiler, sağlıklarındayken mezar almışlardı. Sizin de böyle bir planınız oldu mu?</p>
			<p class="e-paragraf"><span class="CharOverride-9">Ben Bostancı’daki İçerenköy Mezarlığı’nda, annem ve babamın yanında gömülmek istiyorum. Beni onların mezarı üzerine gömsünler. Şimdilerde gazetelerin ilan sayfalarına bakıyorum. Ölüm ilanlarını okur ya da okuturum, “Tanıdık kimse var mı?” diye... </span></p>
			<p class="e-perde" id="_idParaDest-20">Dostlarının Gözüyle Semavi Eyice</p>
			<p class="e-2-baslik">Dostum Semavi, Memleketimizi Hakkıyla Temsil Etti</p>
			<p class="e-3-baslik">Prof. Dr. Halil İnalcık</p>
			<p class="e-paragraf"><span class="CharOverride-9">Değerli dostum Semavi Eyice, yurdumuzda Bizans araştırmalarını vukufla tanıtan, bu araştırmalara değerli katkılar yapan, özellikle İstanbul tarihi ve anıtları üzerinde değerli incelemeler yayınlayan, alanında memleketimizi hakkıyla temsil eden bir araştırıcı ve bilim adamıdır. Kendisiyle çeşitli konularda düşünce alışverişi yapmış olmak ayrıcalığı dolayısıyla mutlu olduğumu bu vesile ile belirtmek isterim. Bu değerli bilim adamına mutlu, uzun ömürler dilerim.</span></p>
			<p class="e-2-baslik">Bizans’ıyla, Osmanlı’sıyla İstanbul’u Hiç Kimse Semavi Eyice Kadar Bilemez</p>
			<p class="e-3-baslik">Prof. Dr. Yıldız Demiriz</p>
			<p class="e-paragraf"><span class="CharOverride-9">Sanat Tarihi Bölümü’ne girdiğimde niyetim Türk sanatı ile uğraşmaktı, daha doğrusu Prof. Dr. Süheyl Ünver’in çıraklığından gelmiştim. Ama derslere girdikçe Bizans sanatına ilgim arttı. Hem konunun tamamen yeni oluşu hem de derslerini masa başında oturarak değil dolaşarak veren hocası bu sonuca götürmüştü beni.</span></p>
			<p class="e-paragraf"><span class="CharOverride-9">O yıllarda polis görevlisi jandarmalar vardı, ben de asistanı olmayan Semavi Hoca’nın asistan öğrencisi olmuştum. Bazıları bunun benim için bir angarya olduğunu düşünürlerse de slayt hazırlatmakla başlayıp tuttuğum ve daktiloda yazdığım notların bir kopyasını hocaya vermekle biten prosedürün, hiç ders çalışmaya gerek kalmadan sınava girebilmek gibi yetiştirici bir işlevi olmuştu. Bu arada ileride ders verirken neler yapmam ve nelerden sakınmam gerektiğini de öğrenmiştim.</span></p>
			<p class="e-paragraf"><span class="CharOverride-9">Semavi Bey’in ders verirken yürümesi öğrencinin dikkatini ders üzerinde toplamasını sağlıyordu. Ayrıca Oktay Aslanapa ve genç yaşta yitirdiğimiz Şerare Yetkin’in arka sıralardan duyulmayan sesi yerine, en büyük amfinin en arka sırasından bile rahatlıkla duyulan yüksek sesi beni müspet etkileyen faktörlerdi. Ama bazı şeyleri de yapmamaya dikkat etmem gerektiği için de uyarılmıştım. Hocamız sık sık “Iıııı” diye ses çıkarır, ikide birde “filan” gibi gereksiz sözler girerdi araya. Sonraları banda aldığımız bir konuşmasını dinlerken kendisi de bunları hangi sıklıkla tekrarladığına şaşırmıştı. Ama yaptığı çok güzel bir şey vardı ki buna hep dikkat ettim bütün hocalığımda: Aralıksız bir buçuk saat süren bir derste zamanla öğrencinin dikkati dağılır. Araya bir fıkra, tarihî bir olay, bir anı karıştırırsanız öğrenciler uyanır. Ayasofya galerisinde kırk yaşından sonra manastırdan çıkıp imparatoriçe olan hatunun, öldürttüğü dört kocasının yerine mozaikteki kafayı değiştirdiğini bir duyan bir daha unutabilir mi?</span></p>
			<div class="_idGenObjectLayout-2">
				<div class="koseliresim _idGenPageitem-83 _idGenRasterizeObjectStyleOverride-1">
					<img alt="" class="_idGenPageitem-1" src="image/bolum20-1.jpg"/>
				</div>
			</div>
			<p class="e-resimalti"><span class="CharOverride-7">Prof. Semavi Eyice (ayakta, ortada beyaz tişörtlü) ve Prof. Yıldız Demiriz (sağ başta), 1963 yılında öğrencileriyle Anadolu turunda</span></p>
			<p class="e-paragraf"><span class="CharOverride-9">Anılarım o kadar çok ki seçme yapmak da kolay değil ama gezi gruplarındaki ortak anılardan yurt dışındaki ikili anılarımıza kadar küçük bir seçmece yapayım.</span></p>
			<p class="e-paragraf"><span class="CharOverride-9">İlk tanışmamız 23 Nisan 1961’de İznik gezisi ile oldu. Çok eğlendiğimiz bu gezide İznik Ayasofyası’nın döşeme desenini çizme işini bir mimar üstlenmişti, ortadan kayboldu, ben ve arkadaşım Özden yardım edecektik. Sonunda bana kaldı iş ve mezuniyet tezim hocanın bir makalesi için hazırlanan iki döşemeden sonra, Türkiye’deki aynı türden döşemeler oldu. Sonradan tezimi kitap olarak bastırdım. </span></p>
			<p class="e-paragraf"><span class="CharOverride-9">Aynı yıl 19 Mayıs’ta Edirne’ye gittik. Herkese bir yeri anlatmayı ödev olarak vermişti Semavi Bey. Bana hocanın bam teli düştü, belli bir yapı tipinin farklı olarak yorumlamasıydı konu ve ben de Edirne Muradiyesi’nin mimarisini anlatacaktım. Ömrümde hiçbir yerde ve zamanda toplum içinde konuşmamışız, “Biz adamı yemiyoruz” demişti. Ve korku damarım o gün patladı.</span></p>
			<p class="e-paragraf"><span class="CharOverride-9">Yurt dışındaki anılarım 1966 Oxford Bizans Araştırmaları Kongresi ile başladı. Zaten büyük maceraydı seyahatin tümü. Yeni araba sahibi olmuştum ve gittiğim en uzak yer Sapanca Gölü’nün kıyısıydı, ben de iki arkadaşımın da sorumluluğunu üzerime alarak Volkswagen arabamla yola koyuldum. Nil Aykon ve Delma Işın (Ayşakar) ile </span><span class="CharOverride-9">İzmir’den ikinci seferini yapacak olan Truva gemisiyle Venedik üzerinden Belçika’ya gidecek, kanalı feribotla geçecektik. Ben kongrenin tamamını izleyecektim, arkadaşlar ise Londra’da kalarak sadece hocanın bildirisi olduğu gün Oxford’a geleceklerdi.</span></p>
			<p class="e-paragraf"><span class="CharOverride-9">Oxford’a vardığımda herkes sofradaydı. Hoca “Hoş geldin” dedikten sonra, “Arabayı nerede bıraktın?” diye sordu. Eşya yüklü arabayı Ostende’de özel duvarı filan olmayan bir meydanda bıraktığımı söylediğimde şöyle bir manidar baktı ve benim de içime kurt düştü. </span></p>
			<p class="e-paragraf"><span class="CharOverride-9">Hayatımdaki ilk kongreydi, ayrıca bir buçuk aylık maceralı bir geziyi, bedava yerlerde, yollarda ispirto ocağımızda yemek pişirerek inanılmaz ucuzluk rekorları kırmıştık. </span></p>
			<p class="e-paragraf"><span class="CharOverride-9">1967-68 ders yılını burslu olarak İtalya’da geçirdim. Bu sırada Semavi Bey birkaç kere Roma’ya uğradı. O zamanlar çok sıkı bir düzendeki Arnavutluk’a sadece Roma üzerinden haftada bir Türk Hava Yolları gidiyordu. Gidişte ve dönüşte birer gece Roma’da kalınıyordu. Malta için de </span><span class="CharOverride-9">Roma’da aktarma gerekiyordu. Ben de onunla aktarmalı yolcuların misafir edildikleri otel civarında buluşuyordum.</span></p>
			<p class="e-resimalti"><span class="CharOverride-7"><img alt="" class="_idGenPageitem-84" src="image/bolum20-2.jpg"/></span></p>
			<p class="e-resimalti"><span class="CharOverride-7">Tarih 21 Aralık 2011, Turing Konuşmaları kapsamında Reşit Saffet Atabinen’i Anma Programı’nda Prof. Dr. Semavi Eyice ve Prof. Dr. Haluk Dursun</span></p>
			<p class="e-paragraf"><span class="CharOverride-9">Arnavutluk’ta bir tarihçi profesörle birlikte iki hafta kalacaklardı ama bir hafta sonra döndüler. Tiran’da bir bizim, bir de Amerika Birleşik Devletleri’nin elçiliği vardı. Bizim elçilikte ise bir elçi ve bir de kâtip. Zavallı sekreter yalnızlıktan çıldırmıştı ve bizimkilerle birlikte tedavi için geri gönderilmişti. Bizimkilerin ise iki hafta kalmasının anlamı yoktu. Askerî tesis, fabrika filan gezdirmişler, camiler zaten kapalı, fotoğraflarını kaçamak çekmeye çalışmışlar. Tabii ilk uçakla döndü bizimkiler.</span></p>
			<p class="e-paragraf"><span class="CharOverride-9">Yine Roma’dayım bu sefer yalnız geldiği için “Birlikte dolaşalım” dedik. Şansa, daha doğrusu şanssızlığa bakın ki tam Semavi Bey’in geldiği gün kiliseler dâhil her yer kapalı, her ne tatili ise… Şehrin çıkışındaki bir katakompa gittik, derste anlatıyor ama hiç içine girmemiş bir katakombun. Bari bir işe aradı gidişimiz ama hocam buralar pahalıdır diye gittiğimiz şehir dışındaki yerlerde bayağı uzaklaştığımız halde sadece sandviçle idare etmiştik.</span></p>
			<p class="e-paragraf"><span class="CharOverride-9">Bizans olsun Osmanlı olsun, her dönemiyle İstanbul’u hiç kimse Semavi Eyice kadar iyi bilemez. Çünkü çok küçük yaşta, 12 yaşında İstanbul üzerine kitaplar okumaya, kütüphane oluşturmaya başlamış ve gözlerinin bozulduğu birkaç yıl öncesine kadar tüm dünyada bu alandaki eserleri takip etmiştir.</span></p>
			<p class="e-2-baslik">Ben Ayasofya’yı İlk Gezdiğimde Henüz Camiydi</p>
			<p class="e-3-baslik">Prof. Dr. Haluk Dursun</p>
			<p class="e-paragraf"><span class="CharOverride-9">Cumhuriyet dönemi bilim adamları arasında dikkati çeken; gerek donanımı, gerek eğitimi, gerekse akademik kimliğiyle ön plana çıkan bir kişidir Prof. Dr. Semavi Eyice... Araştırma aşkı, azmi ve yazma kabiliyetiyle kaynak niteliği taşıyan çok önemli eserlere imza atmıştır. İstanbul, Anadolu ve Osmanlı coğrafyasının Doğu Roma ve Türk-İslam kültür ve medeniyetine ait mimari mirasının durumunu yerinde inceleme ve bilimsel verilere dayanarak bilim dünyasına sunma görevini başarıyla yerine getirmiştir. </span></p>
			<p class="e-paragraf"><span class="CharOverride-9">Semavi Hoca İstanbul’u Bizans ve Türk-İslam Dönemi ayrımı yapmadan bütün eserleri ve özellikleri görmüş ve bunu başkalarına da göstermek için çok gayret ve mesai sarf etmiştir. O Ayasofya’nın Bizantik tarafını da bilir, İslam kültürü açısından neyi ifade ettiğini de bilir.</span></p>
			<p class="e-paragraf"><span class="CharOverride-9">Semavi Eyice ayakta olan değil, ortadan kaybolan eserlerin de takipçisidir. O bir Bizans, Grek Ortodoks manastırının da izini sürer, bir Müslüman tekkesinin de peşine düşer. Ön yargılı, peşin fikirli, bağnaz ve militan değildir. </span></p>
			<p class="e-paragraf"><span class="CharOverride-9">Galatasaray’dan mektep birlikteliğimiz, ekol ve mesleki kariyer birlikteliğine dönüştü. Kendisiyle televizyon programları yaptım, ortak etkinliklerde yer aldım. Turing’de yönetici olduğum dönemde Reşit Saffet Atabinen’i anma programında Semavi Hoca’dan çok şey öğrendik. İstanbul’un tarihî eser korumacılığını, müze ve kültür camiasının önde gelen kişilerini hep onun vasıtasıyla en ince özelliklerine kadar tanıdık. </span></p>
			<p class="e-paragraf"><span class="CharOverride-9">Hocanın kıymetini daha iyi aktarabilecek şu anımı nakletmek istiyorum:</span></p>
			<p class="e-paragraf"><span class="CharOverride-9">Ayasofya Müzesi Başkanlığı görevini sürdürürken Sıbyan Mektebi’ni müdür lojmanından çıkarıp aslî fonksiyonuna çevirdiğimizde ve ilk konuşmayı hocayla yaptığımızda kendisine sordum:</span></p>
			<p class="e-paragraf"><span class="CharOverride-9">– Aziz Hocam, Ayasofya’ya ilk defa ne zaman gelmiştiniz?</span></p>
			<p class="e-paragraf"><span class="CharOverride-9">– Ben geldiğim zaman Ayasofya henüz camii idi, diye başladı anlatmaya… </span></p>
			<p class="e-paragraf"><span class="CharOverride-9">Bundan sonrasını merakla dinlemez misiniz? </span></p>
			<p class="e-paragraf"><span class="CharOverride-9">Bir ara Ayasofya içinde bulunması gereken Sultan Abdülmecid’e ait bir mozaik tuğradan bahsetti. Tuğranın yazılış ve müzeden kaldırılış serencamını bize aktardı. Mutlaka yerine asılması gerektiğini de bütün açıklığı ve samimiyetiyle belirtti. Hocanın delaleti ve himmeti, bizim de gayretimizle mozaik tuğrayı kaldırıldığı depodan çıkarıp Ayasofya’ya astığımızdaki mutluluğumuzu hiç unutamıyorum. Semavi Hoca’nın bilgiyi paylaşma, araştırmaya özendirme, işi takip ve sonuçlandırma özelliğini gösteren çok büyük bir örneği idi bu olay…</span></p>
			<p class="e-paragraf"><span class="CharOverride-9">Prof. Dr. Semavi Eyice başlı başına bir ansiklopedi gibidir. Eski tabirle ayaklı kütüphanedir. İstanbul ile ilgili ansiklopedilerde yazdığı maddeler görülürse hocanın kıymeti ve yeri dolmazlığı bir kere daha anlaşılır... Allah ömürler versin... Bereketli bir ömür geçirdi, herkese nasip etsin…</span></p>
			<p class="e-2-baslik"><span class="bold">Üniversitede Asistanken Tanıştım</span></p>
			<p class="e-3-baslik"><span class="bold">Prof. Dr. Yusuf Halaçoğlu</span></p>
			<p class="e-paragraf"><span class="CharOverride-9">Semavi Bey ile İstanbul Üniversitesi Edebiyat Fakültesi’nde asistanlığım döneminde tanıştık. Ayrıca Türk Tarih Kurumu’ndan da tanışıklığımız var. Kendisi hep saygın bir hocaydı. Hatta onun Osmanlıca Sanat Tarihi belgelerini bizzat ben çevirirdim. Asistanı olduğum Rahmetli Cengiz Oranlı ile samimiyeti vardı. Semavi Bey, Osmanlıca bilmediği için Osmanlı belgelerini Cengiz Hoca’ya vermiş, hocam da bana çevirtmişti. </span></p>
			<p class="e-paragraf"><span class="CharOverride-9">Türk Tarih Kurumu’ndan ayrılışına ilişkin Semavi Hoca’nın bana gönül koymaya hakkı yok. Onun kurumdan ayrılmasının, Kenan Evren’e açtığı davayla bir ilgisi yok. Semavi Beyler, Türk Tarih Kurumu’na alternatif bir kurum oluşturmuştu birtakım ideolojik kesimlerle. “Türk Tarih Kurumu kapatılmıştı, Atatürk dönemindeki gibi değil artık” diyerek, birebir aynı bir dernek oluşturdular. Başka çaresi yoktu, o isimler kurumdan o yüzden uzaklaştırıldı. </span></p>
			<p class="e-2-baslik">Yeni Bir Semavi Eyice Çıkmaz, Değeri Gelecekte Daha İyi Anlaşılacak</p>
			<p class="e-3-baslik">Prof. Dr. Ali Birinci</p>
			<p class="e-paragraf"><span class="CharOverride-9">Ben Semavi Eyice Hoca’yı 70’li yıllarda Hacettepe Üniversitesi’nde asistanken tanıdım. O İstanbul’dan Ankara’ya, sanat tarihi dersleri için gelip giderdi. Daha sonra çeşitli toplantılarda, Türk Tarih Kurumu ve </span><span class="italik">Diyanet Vakfı İslam Ansiklopedisi</span><span class="CharOverride-9"> kurullarında da sık sık bir araya geldik. </span></p>
			<p class="e-paragraf"><span class="CharOverride-9">Tabii, daha önce de bir tarih meraklısı olarak Semavi Eyice Hoca’yı yazılarından da bilirdim, takip ederdim. Ayrıca, bir kitap meraklısı olarak da Semavi Eyice Hoca’nın yazı ve kitaplarındaki çok zengin kaynakçaya hep hayranlık duyardım. Türk Tarih Kurumu yayını </span><span class="italik">Belleten</span><span class="CharOverride-9">’deki muhteşem yazılarını büyük hayranlıkla okurdum. Örneğin, Ankara’nın eski bir resmi gibi yazılarını unutamam. Daha o zamanlardan beri, Semavi Eyice Hoca, gündemimdeki ideal ilim adamları arasında ilk safhada yer aldı. Sadece yazdıklarıyla da değil: Çocuk yaşta, gelecekte yapacağı işi ciddiye alıp İstanbul’u tanımayı aşk haline getirmesi, İstanbul üzerine dünya genelinde yayınlanan tüm neşriyatı takip etmesi ve çok büyük paralar harcayarak İstanbul kütüphanesi oluşturması, </span><span class="italik">İslam Ansiklopedisi</span><span class="CharOverride-9">’nde yazdığı makaleler... O Türkiye’de çok az bulunan bir şahsiyet... Semavi Eyice Hoca gibi, işini aşk ve şevk ile yapan insan zor bulunur. Bir aşkın peşinde koşmuş bir ömür boyu. İnsanlar aşkları kadar büyüktür. Semavi Eyice de ilim, İstanbul ve kitap âşıklarından biri olarak hep anılacak, hatırlanacak. Artık, yeni bir Semavi Eyice de çıkmaz. İstikbalde de Semavi Eyice Hoca’nın değeri çok daha iyi anlaşılacak. </span></p>
			<p class="e-paragraf"><span class="CharOverride-9">Türk Tarih Kurumu’ndan çeşitli zamanlarda, çeşitli hadiseler vesilesiyle insanlar çıkarıldı. Aralarında Prof. Meszaros, Zakir Kadiri Ugan, Hüseyin Namık Orkun, Mehmet Saffet Engin Arın, Osman Turan gibi önemli isimler var Semavi Eyice Hoca’dan önce kurumdan uzaklaştırılan. Ancak, hocamızın büyük taliksizliği var: Türk Tarih Kurumu’ndan iki defa azledilen tek ilim adamı. Yani Türkiye’de ilim ve ilim adamlarının, maalesef hakim kişi, kurum ve devlete sahip kişilerin karşısında düştüğü durum, zavallılık, talihsizlik. Bu bilim adamları için bu zihniyette yönetilen yerlerden çıkarılmak ilave bir değer olarak görülmeli. Bir bilim adamı, 10 tane de dernek kurabilir, siyasi partiye de üye olabilir hatta Türkiye Komünist Partisi’ne de üye olabilir. Ama Semavi Eyice Hoca’ya gösterilen muameleyi görmesini gerektirmez. Çünkü İstanbul ve Türk-İslam Sanatı hakkında Semavi Eyice gibi bir ilim adamı ve sanat tarihçisi yok. Benzeri yok. Hatta dünyada yok. Dünya, ilim adamı bakımından sandığımız kadar kalabalık değil...</span></p>
			<p class="e-paragraf"><span class="CharOverride-9">Semavi Eyice Hoca’yı her zaman sevdim, gerekli saygıyı göstermeye çalıştım. Ben, Semavi Eyice Hoca gibi kıymetli bilim insanlarına saygıyı, ilmi, insani, millî ve İslami zorunluluk olarak görürüm. Bu insanları incitmeye, hele üzerinde ilim kisvesi olanların hakkı bulunmadığına inanıyorum. </span></p>
			<p class="e-2-baslik"><span class="bolditalik">İslam Ansiklopedisi</span>’ne Büyük Katkıda Bulundu</p>
			<p class="e-3-baslik">29 Mayıs Üniversitesi Mütevelli Heyeti Başkanı</p>
			<p class="e-3-baslik">Tayyar Altıkulaç</p>
			<p class="e-paragraf"><span class="CharOverride-9">Semavi Eyice ile farklı alanlarda ihtisas yaptığımız için kendisinin İstanbul, Osmanlı ve Bizans uzmanlığına ilişkin bir değerlendirme yapmam uygun olmayabilir. Ama İslam Araştırmaları Merkezi’nin hazırladığı </span><span class="italik">İslam Ansiklopedisi</span><span class="CharOverride-9">’ne yaptığı büyük katkıdan bahsedebilirim. Semavi Eyice, belki 40 yıldır ansiklopedinin mimarlık ile ilgili maddelerine başkanlık yapıyor. Buraya bizzat yazdığı belki yüzün üzerinde maddenin yanı sıra, mimarlıkla ilgili belki binlerce maddenin kontrolü, edisyonu ve yayına hazırlanmasını da sağlamıştır. Kendisi, çok saygı duyduğumuz ve </span><span class="italik">İslam Ansiklopedisi</span><span class="CharOverride-9">’ne büyük katkıda bulunmuş bir hocamızdır. </span></p>
			<p class="e-2-baslik">Yıllar Sonra Bir Araya Geldik, Bana 1939’daki Bir Olayı Sordu</p>
			<p class="e-3-baslik">Yazar Hıfzı Topuz</p>
			<p class="e-paragraf"><span class="CharOverride-9">Saint Louis ilkokulu, Saint Joseph’in şubesi gibiydi ve biz Semavi Eyice ile orada birlikte okuduk. İlkokulu bitirdikten sonra Galatasaray Lisesi’nde de aynı sınıfta okuduk. Hatta S. Louis’te Süreyya Günay da vardı bizimle aynı sınıfta ve o sonra Galatasaray Lisesi’nin de müdürü oldu. Semavi gayet sessiz, uslu, muntazam bir öğrenciydi. Temiz giyinirdi. Her zaman, büyük insan gibi şık giyinirdi. Kravat ve takım elbiseliydi. Saçları her zaman taranmıştı. Asilik havası olmadı. Oyunl</span><span class="CharOverride-9">ara ve turlara pek katılmazdı. Mesela biz izci kamplarına giderdik, o pek gelmezdi. Ona dair bir anımı anlatayım. 1939 yılında ben Üsküdar vapurundayken, daha önce hiç görmediğim bir kızla tanışmıştım. Bunu da Semavi’ye anlattığımda hayretle dinlemişti. Tam 50 yıl sonra, Semavi’nin Suadiye’deki evine gittim, onun kütüphanesinde bulunabilecek bir kitaptaki bilgiden yararlanmak istiyordum. Bana, olayı ona anlattığım gibi anlatıp yine hayretle “Sen o kızı vapurda nasıl tavlamıştın” dedi. Onca yıl unutmamıştı, 50 yıl önce anlattığım bir olayı. Yıllar sonra bir araya geldik, bana 1939’daki bir olayı sordu.</span></p>
			<p class="e-paragraf"><span class="CharOverride-9">Galatasaray Lisesi’nde bir matematik hocamız vardı, Bedros. Bana ilk dönem de ikinci dönem de kırık not verdi, ikmale kaldım. Bir gün son sınıfın son derslerin birindeyiz. Bedros Hoca Semavi’yi kaldırdı. Sınıfta kimseyi derse kaldırmaz. Semavi, “Beni kaldırmayın, Hıfzı’yı kaldırın. Onun kırık alacağını tahmin etmiyoruz sizden” dedi. Bedros Hoca, “Kalk” dedi ve bir sual sordu, yaptım. Bir daha sordu, yine yaptım. </span></p>
			<p class="e-2-baslik">O İstedi, İstanbul’un Bin Çeşmesini İnceledim</p>
			<p class="e-3-baslik">Yazar Osman Öndeş</p>
			<p class="e-paragraf"><span class="CharOverride-9">Prof. Dr. Semavi Eyice, Prof. Dr. Oktay Aslanapa ve Hattat Uğur Derman Beyefendilerle beraberdiler. Beni İstanbul Üniversitesi Edebiyat Fakültesi Tarih Bölümü’ne davet etmişlerdi de bu davet nedeniyle onlarla sohbet etmek imkânını bulmuştum. Aslında bu, sohbetten de ötede, beni çok onurlandıran bir görev davetiydi. Prof. Dr. Oktay Aslanapa Beyefendi fâni âlemden göç etti. Sanki, daha ince uzun bir beyefendiydi ve Semavi Hoca’dan daha yaşlı duruyordu. İstanbul Üniversitesi Sanat Tarihi Kürsüsü Bölüm Başkanı olduğunu hatırlıyorum. Bu sohbetin geçtiği sene 1979 olmalıdır. Aksaray’a doğru inerken Edebiyat Fakültesi’nde Oktay Aslanapa Hoca’nın odasında bilim dünyamızın üç koca çınarının karşısında olmak ne büyük mutluluktu!</span></p>
			<p class="e-paragraf"><span class="CharOverride-9">O yıllarda Yılmaz Öztuna’nın Genel Yayın Yönetmeni olduğu </span><span class="italik">Hayat Tarih</span><span class="CharOverride-9"> dergisine yazılar yazıyordum. Aynı zamanda Şevket Rado Bey, zaman zaman </span><span class="italik">Hayat</span><span class="CharOverride-9"> mecmuasına yazı yazmam için beni teşvik ederdi. “Mahvolan Okmeydanı” başlıklı yazım ve fotoğrafları </span><span class="italik">Hayat</span><span class="CharOverride-9"> mecmuasının ortasında karşılıklı sayfalarda neşredilmişti. Bir gün </span><span class="CharOverride-9">Beşiktaş’tan Yıldız Sarayı’na giden yokuştan aşağı yürürken, sağda bir sokak tabelası dikkatimi çekti; “Akmaz Çeşme Sokağı”. Orada barok mimari işlemelerle süslenmiş bir semt çeşmesi vardı ki diğerleri gibi o da perişandı. Çeşmeyi görüntüledim, tarihini inceleyerek </span><span class="italik">Hayat</span><span class="CharOverride-9"> mecmuasında bir makale yazdım. Şevket Rado Bey yine </span><span class="italik">Hayat</span><span class="CharOverride-9"> mecmuasının ortasında karşılıklı iki sayfadan vererek fotoğraflarıyla birlikte yayınlandı. O yıllarda içgüveysi olarak eşimle Moda’da kayınpederim Dr. Hayri Meriç’in apartmanında oturuyorduk. Bu haberin ardından kendisi de Moda’da oturan Prof. Dr. Nejat Diyarbekirli telefonla aradı. Diyordu ki “Prof. Dr. Semavi Eyice, Prof. Dr. Oktay Aslanapa ve Hattat Uğur Derman seninle Osmanlı Devri İstanbul çeşmeleri konusunda görüşmek istiyor.”</span></p>
			<p class="e-paragraf"><span class="CharOverride-9">Kararlaştırdığımız bir gün, İstanbul Üniversitesi Edebiyat Fakültesi’ne gittik. İşte üç bilim abidesi insanla tanışmam ve onların önerilerini dinlemem, birkaç saatin sınırları içinde kalsa da ömrüm boyunca asla unutamayacağım anılar olarak yaşamımı taçlandırmıştır.</span></p>
			<p class="e-paragraf"><span class="CharOverride-9">Bana, </span><span class="italik">Hayat</span><span class="CharOverride-9"> mecmuasındaki Osmanlı Devri İstanbul’una dair makalelerimi dikkatle izlediklerini ve fotoğrafladığım her eseri seçmemdeki dikkatimi de tebrik ederek belirttiler. O sıralarda Eyüb Sultan Camii ve çevresinin maruz kaldığı tahribatları da </span><span class="italik">Hayat</span><span class="CharOverride-9"> mecmuasında yazmıştım. Yine Şevket Rado Bey, mecmuanın ortasında karşılıklı sayfalarda çektiğim büyük renkli fotoğraflarla vermişti.</span></p>
			<p class="e-paragraf"><span class="CharOverride-9">Bana ezcümle “Osmanlı Devri İstanbul Çeşmeleri’ni siz yazınız” dediler. Böylesine bir öneri beni muazzam derecede onurlandırdığı gibi daha da ötesinde korkuya düşürdü. Haddimi hududumu aşmaya nasıl cesaret edebilirdim… Beni cesaretlendirdiler ve böylece yola çıktım. Bana önderlik eden temel eser rahmetli İbrahim Hilmi Tanışık’ın iki cilt olan </span><span class="italik">Osmanlı Devri İstanbul Çeşmeleri</span><span class="CharOverride-9"> başlıklı eserleri oldu. Ancak üzerinden 40 seneye yakın bir zaman geçmiş, İstanbul’da çeşmelerin yerlerini bulmak, birçok semtte son derece zorluklarla mümkün olabilmiştir. Zira bir taraftan büyük göçler alan İstanbul’da kaçak konduların işgal ettiği kadim İstanbul semtleri ağır tahribata maruz kalırken, diğer taraftan da imar hareketleriyle bilhassa Zeytinburnu’ndan Kasımpaşa, Okmeydanı, Karaköy, Tophane, Salıpazarı, </span><span class="CharOverride-9">Beşiktaş ve hatta Büyükdere’ye kadar yol kenarlarındaki pek çok çeşme sökülmüş ve hatta birçoğu oraya buraya atılmıştı. Öncelikle bu çeşmelerin kitabelerini kim okuyacaktı; bana o yıllarda Doç. Dr. Mertol Tulum Bey’in adını verdiler. Gerçekten de Osmanlıca metinleri okuma, çözümleme ve yorumlama alanında dünyanın sayılı uzmanlarından olarak tanınan Mertol Tulum Hocamız, üniversitede kendisine ulaştırdığım çeşme fotoğraflarını her seferinde küçük sarı kâğıtlara kurşun kalemle yazarak bana hazır ederek tarifi imkânsız bir hizmeti ifa cetti.</span></p>
			<p class="e-paragraf"><span class="CharOverride-9">Ben ise küçük bir otomobil almıştım. Bagajında süpürgem, kovam, plastik yeşil renkli boya kutusu, altın yaldız kutusu, fırçalarım, küçük bir merdivenim ve fotoğraf makinemle senelerle İstanbul’u planlı şekilde dolaştım, 1000’e yakın çeşmeyi tespit ettim, fotoğrafladım. Kitabeleri Mertol Tulum ve Uğur Derman Hocalarımız emsalsiz bir sabır ve görev aşkıyla okudu, yazdı ve bana emanet ettiler.</span></p>
			<p class="e-paragraf"><span class="CharOverride-9">Bir taraftan da o yıllarda Doç. Dr. Faruk Timurtaş’ın Osmanlıca başlıklı kitabını ders kitabı gibi çalışarak, Ferid Devellioğlu’nun </span><span class="italik">Osmanlıca- Türkçe Ansiklopedik Lûgatı</span><span class="CharOverride-9">’nı da uygulamalı bir ders kitabı gibi çalışarak, eski yazıları hiç olmazsa kitaplardan okumaya gayret gösteriyordum. Sonunda 1000 çeşmeyi ihtiva eden 7 büyük dosya “Osmanlı Devri İstanbul Çeşmeleri“ başlıklı bu eseri neşreder umuduyla Kültür Bakanlığı’na gönderdik. Senelerce süren bu çalışmayı ben, kısıtlı mali imkânlarımla ama mazimize olan hudutsuz saygım ve bağlılığım nedeniyle, eşimin nice feragatına da sığınarak tamamladığım halde; beni teşvik eden o muhterem insanların müzaheretiyle “Hiçbir telif hakkı talep etmeksizin yayınlanmasını bekledim. Hatta bu eseri Kültür Bakanlığı’na “Tayin edilecek telif hakkı Sultanahmet Meydan Çeşmesi’nin restorasyonunda kullanılmak” kaydıyla göndermiştim. </span></p>
			<p class="e-paragraf"><span class="CharOverride-9">Bir zaman sonrasında Kültür Bakanlığı Müsteşarı imzasıyla bir yazı geldi. Eser için bilim mensuplarından oluşan heyet ki aralarında profesörler de vardı “ Olur” kararı vermişti. O yıllarda hep koalisyon hükümetleri vardı. Derken koalisyon hükümeti değişti ve yerine bir başka koalisyon hükümeti geldi. Bir süre sonra bana Kültür Bakanlığı’ndan bir yazı daha geldi. Toplanan yeni hakem heyeti eser için “Olumsuz” kararı vermişti!</span></p>
			<p class="e-paragraf"><span class="CharOverride-9">Her iki heyette de üniversitelerden hocaların yer aldığını görerek, “Osmanlı Devri İstanbul Çeşmeleri’nin siyasi partili olduğunu bilmiyordum. Lütfen dosyaları iade ediniz” tarzında bir yazıyla isyanımı ve kırgınlığımı belirttim. Bana nezaketen özür dileyen bir yazı gönderilmişse de geri aldığım dosyaları daha sonraki yıllarda Türkiye Turing Otomobil Kurumu’nun Sultanahmet’teki İstanbul Kitaplığı’na armağan ettim.</span></p>
			<p class="e-paragraf"><span class="CharOverride-9">Semavi Eyice Hocamız, </span><span class="CharOverride-9">Anadolu uygarlıkları dâhil olmak üzere Osmanlı tarihinin ve kültürünün benzersiz bir hafızası gibidir.</span></p>
			<p class="e-paragraf"><span class="CharOverride-9">Beş yıl kadar Basın Müdürü gibi bir görevle TTOK’de çalıştığım sırada, kurumun </span><span class="italik">Belleten</span><span class="CharOverride-9"> dergisinin yazı işlerinden de sorumluydum. Semavi Eyice Bey zaman zaman </span><span class="italik">Belleten</span><span class="CharOverride-9">’de neşredilmek üzere makalelerini çoğunlukla ya Çelik Gülersoy Bey’e veya bana emanet ederdi. Bunlardan “Trebbenna”yı,”Tarihte Küçük Çekmece” başlıklı makalesini, yine, “Trabzon” konulu makalesi gibi çok geniş alanları ve kültürleri kapsayan makalelerini hatırlıyorum.</span></p>
			<p class="e-2-baslik">Semavi Hoca’ya Saygı</p>
			<p class="e-3-baslik">İbrahim Kiras </p>
			<p class="e-paragraf"><span class="CharOverride-9">Semavi Eyice bizim en büyük sanat tarihçimiz. Ama ilgili diğer bilimsel disiplinlerden ayrı bir “İstanbul bilgisi” disiplini olsaydı -ki İstanbuloji veya İstanbuliyat adını verebileceğimiz böyle bir müstakil çalışma disiplininin teşkili ciddiyetle düşünülmeli bence- onun da en büyük otoritesi Semavi Bey olurdu.</span></p>
			<p class="e-paragraf"><span class="CharOverride-9">İstanbul’u onun kadar bilen kimse yok bugün akademik dünyada. Ve bu şehri iyi kötü bilen herkesin bildikleri arasında muhakkak Semavi Bey’den öğrendiği bir şey vardır. </span></p>
			<p class="e-paragraf"><span class="CharOverride-9">Semavi Bey’in hem Osmanlı hem de Bizans sanat tarihi alanındaki en büyük uzmanımız oluşu aslında bir arada ele alınması veya birbirini tamamlaması gereken iki disiplini kendi şahsında birleştirmesi bakımından anlamlı olsa gerek.</span></p>
			<p class="e-paragraf"><span class="CharOverride-9">İstanbul’un bugününü anlamak için Osmanlı asırlarını bilmek çok önemli elbette. Çünkü hâlihazırda sahip olduğumuz kültürel-mimari değerlerin tamamına yakını o dönemden miras. Ne var ki Osmanlı döneminde bu şehirde nelerin yapıldığını, Osmanlı Türklerinin bu şehre ne kattıklarını hakkıyla kavrayabilmek için İstanbul’un Konstantinopolis olduğu dönemi de hakkıyla bilmek lazım.</span></p>
			<p class="e-paragraf"><span class="CharOverride-9">Sözgelimi bugünden bakınca Osmanlı inceliğinin ve estetiğinin simgesi olarak gördüğümüz Boğaziçi ve </span><span class="CharOverride-9">Adalar’ın Bizans döneminde ağaçsız, çorak topraklardan ibaret olduğunu bilmek de önemli. O dönemin Boğaziçi kıyılarında sadece birkaç yoksul balıkçı köyünün, Adalarda ise sürgünler ve münzevi din adamları için birkaç kilise ve manastırın dışında pek bir şey bulunmadığını bilmek Osmanlı estetiğinin yaratıcılığı ve bu yaratıcılığın yönü hakkında fikir verebilir. “Boğaziçi Medeniyeti”ni inşa eden estetik anlayışın hangi zemin üzerinde yer bulduğunu gösterir en azından.</span></p>
			<p class="e-paragraf"><span class="CharOverride-9">Ne var ki bizim Bizans dediğimiz Doğu Roma da insanlık tarihi boyunca dünya üzerinde üretilmiş belli başlı kültürlerden biri. Bu medeniyetin verimleri en başta bu topraklarda yaşayan bizlere sonra bütün insanlığa bırakılmış çok önemli ve çok zengin bir miras. Hiç kimsenin ben Osmanlı’dan veya Selçuklu’dan önce bu topraklarda ne olup bittiğiyle ilgilenmiyorum deme lüksü yok. Dolayısıyla İstanbul’un tarihini de 1453’ten başlatma lüksümüz yok. Zaten Osmanlı İstanbul’unun bütün özgünlüğünü teslim etsek de bazı alanlarda Bizans İstanbul’unun devamı hüviyetini de inkâr edemeyiz.</span></p>
			<p class="e-paragraf"><span class="CharOverride-9">Osmanlıların adını bile değiştirmeden aynı fonksiyonu vererek kullanmaya devam ettikleri Ayasofya en önde gelen örnek… Yalnızca binalar değil, bütün şehrin iskeleti (ve hatta belli ölçüde ruhu) korunmuştur. Konstantinopolis’in kadim planı hiç değiştirilmeksizin Fatih’ten sonra büyük bir imar hareketi gerçekleştirilmiş, eski şehir yine aynı akslar üzerinde imar edilmiştir. Bu imar faaliyeti sırasında ne meydanlar ne de ana ve hatta tali yollar ortadan kaldırılmış değildir. Fatih’in fethettiği şehrin fizikî bedeni üzerinde gerçekleştirdiği değişiklikler neredeyse bizim 1950’lerden itibaren yaptığımız değişikliklerden bile daha önemsizdir.</span></p>
			<p class="e-paragraf"><span class="CharOverride-9">Demek ki Bizans mirası Osmanlı mirasını anlamak için de önemli. Ne var ki Osmanlı’yı </span><span class="CharOverride-9">Bizans’ın devamı olarak görmek veya göstermek de büyük hata olur. Osmanlı bir defa sahip olduğu dünya görüşünü ve bu dünya görüşünden kaynaklanan sosyal ve moral değerleri Bizans’tan almış değildir. Sosyal ve idari kurumların da bir bölümünün Orta Asya geleneğinde, bir kısmının İslam tarihinde kökleri vardır. Fuat Köprülü’nün uzun yıllar önce son sözü söyleyerek kapattığı bu konuda hem Bizans hem de Osmanlı üzerine otorite derecesinde uzmanlık sahibi tek bilginimiz olan Semavi Eyice’nin fikri de aynı doğrultudadır. Herhalde bu ayrımı ve bu alanda bir değerlendirmeyi yapabilecek liyakate sahip ilk kişi de odur.</span></p>
			<p class="e-paragraf"><span class="CharOverride-9">Lafı daha fazla uzatmadan sadede geliyorum: Peki, böyle bir insanın değerini ne kadar biliyoruz?</span></p>
			<p class="e-paragraf"><span class="CharOverride-9">Bu soruya verilecek cevap, “Bilimin, sanatın, kültürün değerini bildiğimiz kadar” şeklinde olabilir.</span></p>
			<p class="e-paragraf"><span class="CharOverride-9">Ama Hoca için hazırlanan elinizdeki kitap gibi girişimler “vefa”nın Hoca’nın çalışmalarında en fazla adı geçen semtin adı olmadığını gösteriyor. </span></p>
			<p class="e-paragraf"><span class="CharOverride-9">Semavi Eyice’nin bunca kişisel fedakârlıklarla bedelini ödeyerek ortaya koyduğu eserleri ve şahsiyeti her zaman entelektüel çevrelerde büyük saygı ve itibar görmüş olmakla birlikte hasbelkader devlet kurumlarını yönetme şansı bulmuş bazı kişilerin zaman zaman Hoca’ya reva gördükleri saygısızlık ve vefasızlık da hepimizin içini acıtan olaylardır. Bunları anmak belki tatsız bir iş ama anmazsak da olmaz.</span></p>
			<p class="e-paragraf"><span class="CharOverride-9">Alman Arkeoloji Enstitüleri asli üyesi seçilen, Belçika Krallık Akademisi’ne üye kabul edilen, Fransız Hükümeti’nden Légion d’Honneur Nişanı alan dünya çapındaki bilim adamımızın 12 Eylül döneminde -Ekrem Akurgal, Halil İnalcık gibi isimlerle birlikte- Türk Tarih Kurumu üyeliğinden çıkarılması, sonra üyeliği iade edilip bir süre sonra –neden çıkarıldığını sorguladığı için- tekrar çıkarılması unutulmaması ve unutturulmaması gereken bir ayıptır.</span></p>
			<p class="e-paragraf"><span class="CharOverride-9">Semavi Bey 2011’de Cumhurbaşkanı Abdullah Gül tarafından kendisine tevdi edilen Cumhurbaşkanlığı Kültür ve Sanat Büyük Ödülü’nü bu yüzden buruk bir mutlulukla kabul etmiş, ödül töreninde yaptığı konuşmada kendisinin Türk Tarihi Kurumu üyeliğinden iki kere çıkarılan tek tarihçi olduğunu söyleyerek şakayla karışık bir şekilde devlete karşı sitemlerini ifade etmekten geri durmamıştı.</span></p>
			<p class="e-paragraf"><span class="CharOverride-9">Türk Tarih Kurumu üyeliğiyle ilgili skandaldan daha can sıkıcı bir olay da bu devletin Kültür Bakanı tarafından kendisine reva görülen muameleydi. Dönemin bakanı, hatırladıkça kendim yapmış gibi utandığım bir saygısızlığa imza atarak, “Taksim’e cami” projesine ilişkin bazı itirazlarından dolayı Hoca’yı Anıtlar Kurulu’ndaki görevinden uzaklaştırmış ve üstüne üstlük “Bu yaşına gelmiş, alnı secde görmemiş” gibi son derece çiğ bir hakaret cümlesini sarf etme hakkını kendinde bulabilmişti… Oysa Hoca’nın itirazı, o günlerde “Taksim’e cami istemiyoruz” kampanyası yapan militan laikler gibi, cami yapılmasına değil, bunun Taksim Maksemi’nin yıkılarak yapılmak istenmesineydi. </span></p>
			<p class="e-paragraf"><span class="CharOverride-9">Semavi Hoca’nın camiler konusundaki hassasiyetinin hangi merkezde olduğunu anlamak isteyenler için bir okuma parçası sunuyorum:</span></p>
			<p class="e-paragraf"><span class="CharOverride-9">“Birkaç eseri de yıkılmaktan son anda kurtardım. Ona da gönlüm biraz rahatlıyor. Tacizade Cafer Çelebi’nin Patrikhane’nin üstünde, tam ensesindeki cami. 4 duvar kalmış. İçinde de gecekondular var. Minaresi yarıya kadar yıkılmış duruyordu. Epey bir mücadele ettim. Vakıflar Müdürü sağ olsun anlayışlıydı. En sonunda gecekonduları ayıklayıp camiyi restore ettirmeye muvaffak olduk. Şimdi içinde namaz kılınıyor. İzzet-i nefsimize aykırı. Patrikhane’yi karşıdan gösteriyorlar, kafanı kaldırıyorsun minaresi yıkık bir cami. Bir de Fatih Camii’nin arkasında Hafız Ahmet Paşa Camii. O cami </span><span class="CharOverride-9">İstanbul yangınında yanmıştı. Belediye yeni parselasyonda o camiyi feda etmiş. Sakarya vilayetine bir öğrenci yurdu yapılması için satmış. Anıtlar Kurulu’na geldi konu. Belediye burada metruk bir harabe var demiş. Konuyu fazla uzatmayalım ne de olsa hayır işi dediler. Burada Hafız Ahmet Camii ve Medresesi var diye itiraz ettim. İnanmadılar. Belediye burada bir şey yok diyor dediler. Gidip bakın dedim. Sakarya Valisi ve yanındakiler gittiler. Döndüklerinde vali gördüklerine inanamıyordu. Cami Vakıflar’a devredildi, restorasyonu yapıldı. Şimdi namaza açık vaziyette. Daha birçok eserde katkım oldu.” (“Bana Tarihî Eser Muamelesi Yapıyorlar”, </span><span class="italik">Yeni</span><span class="CharOverride-9"> </span><span class="italik">Şafak</span><span class="CharOverride-9">, 12 Şubat 2011, Röportaj: Emeti Saruhan.)</span></p>
			<p class="e-paragraf"><span class="CharOverride-9">Bir toplumun medeni sayılabilmesi için ortak değerlerine sahip çıkabilme kültürü geliştirebilmiş olması gerekir. Ama ortak değerler sadece Semavi Hoca’nın ve diğer meslektaşlarının araştırma nesnesi olan fiziksel yapılardan ibaret değil. Bir toplumun kendi içinden yetişen sanatçısına ve bilginine de sahip çıkması gerekir. Semavi Eyice de öyle bir değerimizdir.</span></p>
			<p class="e-paragraf"><span class="CharOverride-9">Değerli Hocam’ıza eser vermeye devam edeceği, hayırlı, uzun ömürler diliyorum.</span></p>
			<p class="e-2-baslik">Türkiye’nin İlk Diplomalı Bizans Sanat Tarihçisi</p>
			<p class="e-3-baslik">Semavi Eyice Kaynakçası Yazarı Sema Doğan</p>
			<p class="e-paragraf"><span class="CharOverride-9">Şurası bir gerçek ki Türkiye’nin ilk diplomalı Bizans sanat tarihçisi olarak bir döneme damgasını vuran, Türkiye için, İstanbul için büyük bir değer olan, hayatını yalnızca ilme ve sanata adamış Semavi Eyice için yazılan her cümle onun bilimsel çalışmalarının değerini anlatmada kifayetsiz kalır. Eminim ki her daim çalışma azmi ve aşkıyla dolu hocamız Semavi Eyice’yi tanıma lütfuna erişen herkes benimle aynı duyguları paylaşarak kendisini mutlu ve ayrıcalıklı hissedecektir. </span></p>
			<p class="e-perde" id="_idParaDest-21">Kronolojik Yaşam Öyküsü</p>
			<p class="e-paragraf"><span class="CharOverride-9">9 Aralık 1922 Kadıköy’de doğdu. Doğum öncesinde büyük Haydarpaşa yangınında evlerini kaybetmeleri sonucu yaşanan karışıklık nedeniyle resmî nüfus kaydı ancak bir yıl sonra yaptırılabildi. </span></p>
			<p class="e-paragraf"><span class="CharOverride-9">1927-28	Saint Louis Fransız Papaz Mektebi’nde İlkokula başladı.</span></p>
			<p class="e-paragraf"><span class="CharOverride-9">1931-32	Ağabeyi Suavi Eyice’nin de okuduğu Saint Joseph İlkokulu’na geçti. Dördüncü ve beşinci sınıfları burada okudu.  </span></p>
			<p class="e-paragraf"><span class="CharOverride-9">1934 	Kadıköy Gazipaşa İlköğretim Okulu’ndan diplomasını aldı.</span></p>
			<p class="e-paragraf"><span class="CharOverride-9">1935 	İstanbul üzerine ilk rehber kitabını aldı: İngiliz Young’un İstanbul kitabı</span></p>
			<p class="e-paragraf"><span class="CharOverride-9">1935-43	Galatasaray Lisesi’nin orta ve lise bölümünden mezun oldu. </span></p>
			<p class="e-paragraf"><span class="CharOverride-9">1942 	Hasan Ferit Cansever’in çıkardığı </span><span class="italik">Başlayan</span><span class="CharOverride-9"> dergisinde İstanbul üzerine yazılar yazmaya başladı. İlk yazısı “Seyyahların Gözünden İstanbul” oldu.  </span></p>
			<p class="e-paragraf"><span class="CharOverride-9">1943-45	Alman </span><span class="CharOverride-9">Berlin ve Viyana Üniversiteleri’nde Bizans Sanat Tarihi ve Arkeoloji eğitimi aldı. Türkiye’nin Almanya’ya savaş ilan etmesi üzerine Türkiye’ye döndü. </span></p>
			<p class="e-paragraf"><span class="CharOverride-9">1946	İstanbul Üniversitesi Edebiyat Fakültesi Arkeoloji Bölümü öğrencisi oldu.</span></p>
			<p class="e-paragraf"><span class="CharOverride-9">1948	Danışmanlığını Prof. Ernst Diez’in yaptığı “İstanbul Minareleri” konulu teziyle İstanbul Üniversitesi’nden mezun oldu.</span></p>
			<p class="e-paragraf"><span class="CharOverride-9">1948	İstanbul Üniversitesi Edebiyat Fakültesi Sanat Tarihi Bölümü’nde asistanlığa başladı.</span></p>
			<p class="e-paragraf"><span class="CharOverride-9">1949	</span><span class="CharOverride-9">Reşat Ekrem Koçu</span><span class="CharOverride-9">’nun çıkardığı </span><span class="italik">İstanbul Ansiklopedisi</span><span class="CharOverride-9">’nde yazmaya başladı. </span></p>
			<p class="e-paragraf"><span class="CharOverride-9">1950	İstanbul Uluslararası Oryantalistler Kongresi’ne katıldı.</span></p>
			<p class="e-paragraf"><span class="CharOverride-9">1950-53	Prof. Arif Müfid Mansel başkanlığındaki Side arkeolojik kazılarına katıldı.</span></p>
			<p class="e-paragraf"><span class="CharOverride-9">1952	Side’nin “</span><span class="CharOverride-9">Bizans Dönemine Ait Yapıları” teziyle doktor unvanı aldı.</span></p>
			<p class="e-paragraf"><span class="CharOverride-9">1952-55	İstanbul Belediyesi’nin zabıtalarına ve şehrin rehber adaylarına sanat tarihi eğitimi verdi ve sertifika sınavlarının yapılmasında yer aldı. </span></p>
			<p class="e-paragraf"><span class="CharOverride-9">1953	Selanik’teki IX. Bizans Kongresi’ne katıldı</span></p>
			<p class="e-paragraf"><span class="CharOverride-9">1954	Kamuran Hanım ile evlendi.</span></p>
			<p class="e-paragraf"><span class="CharOverride-9">1955	İstanbul’da “Son Devir Bizans Mimarisi” başlıklı teziyle doçent unvanı aldı.</span></p>
			<p class="e-paragraf"><span class="CharOverride-9">1955	İstanbul X. Uluslararası Bizans Kongresi’ne katıldı, sunum yaptı. </span></p>
			<p class="e-paragraf"><span class="CharOverride-9">1955	İlk kitabını Fransızca olarak yayınladı: ISTANBUL, Petit Guide A Travers Les Monuments Byzantins et Turks. </span></p>
			<p class="e-paragraf"><span class="CharOverride-9">1955	Fransız hükümeti tarafından </span><span class="CharOverride-9">Legion d’Honneur</span><span class="CharOverride-9"> Nişanı ile ödüllendirildi.</span></p>
			<p class="e-paragraf"><span class="CharOverride-9">1955	İstanbul’da yedek subay olarak askerlik yaptı.</span></p>
			<p class="e-paragraf"><span class="CharOverride-9">1956	Askerlik dönüşü henüz kadro ve sınıf verilmediğinden, öğrencilerin katılım imzası verme zorunluluğu olmayan Osmanlı ve İslam Sanat Tarihi dersleri verdi. </span></p>
			<p class="e-paragraf"><span class="CharOverride-9">1956-90	Bruxelles, </span><span class="CharOverride-9">Münih, Mainz, Münster, Berlin, Roma, Ravenna, Venedik, Ohri, Bükreş, Selanik, Belgrad ve Washington’da konferanslar verdi. </span></p>
			<p class="e-paragraf"><span class="CharOverride-9">1957	Türk Tıp Tarihi Enstitüsü’ne üye oldu. </span></p>
			<p class="e-paragraf"><span class="CharOverride-9">1958	Münih’teki XI. Bizans Kongresi’ne katıldı, sunum yaptı. </span></p>
			<p class="e-paragraf"><span class="CharOverride-9">1958	Bugün Kültür Varlıklarını Koruma Bölge Kurulu adını alan Gayrimenkul Eski Eserler ve Anıtlar Yüksek Kurulu üyesi oldu. İki kez çıkarıldığı ve geri alındığı bu kurumda, 1997 yılında istifa edene kadar 40 yıl süreyle görev yaptı.  </span></p>
			<p class="e-paragraf"><span class="CharOverride-9">1958-59	Alman hükümetinin Humboldt bursu ile Münih Üniversitesi’nde öğretim üyeliği yaptı.</span></p>
			<p class="e-paragraf"><span class="CharOverride-9">1959	İstanbul Üniversitesi Sanat Tarihi Bölümü’ndeki görevine döndü ve Bizans Tarihi üstüne dersler vermeye başladı. </span></p>
			<p class="e-paragraf"><span class="CharOverride-9">1960-63	Trakya’da </span><span class="CharOverride-9">Bizans ve Osmanlı eserlerine ilişkin araştırmalarda bulundu. “Trakya’da Araştırmalar” adlı makaleyi yayımladı. </span></p>
			<p class="e-paragraf"><span class="CharOverride-9">1963	İstanbul Üniversitesi Edebiyat Fakültesi Bizans Sanat Tarihi Bölümü kurucu, kürsü başkanı oldu. </span></p>
			<p class="e-paragraf"><span class="CharOverride-9">1964	“İlk Osmanlı Devrinin Dini-İçtimai Bir Müessesesi: Zaviyeler” başlıklı teziyle profesör oldu.</span></p>
			<p class="e-paragraf"><span class="CharOverride-9">1966	Washington’daki Dumbarton Oaks Bizans Araştırmaları Enstitüsü’nde misafir araştırmacı oldu. </span></p>
			<p class="e-paragraf"><span class="CharOverride-9">1966-72	İstanbul Üniversitesi Edebiyat Fakültesi yönetim kurulu üyeliği yaptı.</span></p>
			<p class="e-paragraf"><span class="CharOverride-9">1968	Alman Arkeoloji Enstitüleri’ne üye seçildi. </span></p>
			<p class="e-paragraf"><span class="CharOverride-9">1970	Türk Tarih Kurumu’na üye oldu. 12 Eylül döneminde Kenan Evren ve Yusuf Halaçoğlu’nun başkanlığı döneminde iki kez kurumdan uzaklaştırıldı. Aktif olarak kuruma üye yapılmasa da “Yaşayan En Yaşlı Türk Tarih Kurumu Üyesi” plaketi verildi. </span></p>
			<p class="e-paragraf"><span class="CharOverride-9">1972	Silifke bölgesinde sanat tarihi incelemelerine başladı ve 14 yıl süreyle bu incelemeleri sürdürdü. Bölgedeki İlkçağ ve Ortaçağ Anadolu mimarisi üzerine makaleler yazdı. </span></p>
			<p class="e-paragraf"><span class="CharOverride-9">1972	İstanbul Üniversitesi Senatörü seçildi. 1974’e kadar bu görevi sürdürdü. </span></p>
			<p class="e-paragraf"><span class="CharOverride-9">1972-74	</span><span class="CharOverride-9">İstanbul Üniversitesi’nin yanı sıra Ankara Hacettepe Üniversitesi’nde Sanat Tarihi dersleri verdi. </span></p>
			<p class="e-paragraf"><span class="CharOverride-9">1974	Alman Bochum Üniversitesi’nde misafir öğretim üyesi olarak bir sömestr ders verdi. </span></p>
			<p class="e-paragraf"><span class="CharOverride-9">1974	Belçika Krallık Akademisi’ne üye seçildi. </span></p>
			<p class="e-paragraf"><span class="CharOverride-9">1976	Paris’te Sorbonne ve Collége de France’da misafir öğretim üyesi olarak ders verdi.</span></p>
			<p class="e-paragraf"><span class="CharOverride-9">1976	İsviçre’nin Genève Üniversitesi’nde bir sömestr misafir öğretim üyesi olarak ders verdi. </span></p>
			<p class="e-paragraf"><span class="CharOverride-9">1983-84	Washington’daki Dumbarton Oaks Bizans Araştırmaları Enstitüsü’nde ikinci kez misafir araştırmacı oldu. </span></p>
			<p class="e-paragraf"><span class="CharOverride-9">1991	İstanbul Üniversitesi Edebiyat Fakültesi’nden, yaş haddinden emekli oldu. </span></p>
			<p class="e-paragraf"><span class="CharOverride-9">1991-2000 Mimar Sinan Üniversitesi ve Marmara Üniversiteleri’nde, Sanat Tarihi dersleri verdi. </span></p>
			<p class="e-paragraf"><span class="CharOverride-9">1997	Türkiye Bilimsel Araştırmalar Kurumu Ödülü aldı. </span></p>
			<p class="e-paragraf"><span class="CharOverride-9">2002	İstanbul kitaplığındaki 30 bini aşkın nadide eseri, Suna ve İnan Kıraç Vakfı İstanbul Araştırmaları Enstitüsü’ne verdi. </span></p>
			<p class="e-paragraf"><span class="CharOverride-9">2010	Memleketi Amasra’da bir sokağa adı verildi, büstü yapıldı. </span></p>
			<p class="e-paragraf"><span class="CharOverride-9">2011	Cumhurbaşkanlığı Kültür ve Sanat Büyük Ödülü aldı.</span></p>
			<p class="e-paragraf"><span class="CharOverride-9">2014	Yüzyılın İslam Kültür Hizmeti Onur ve Hizmet Ödülü aldı. Bugüne kadar, 60’tan fazla kurum ve kuruluştan ödül ve plaket aldı. </span></p>
			<p class="e-paragraf"><span class="CharOverride-9">1942-2014 İstanbul, Bizans ve Osmanlı sanat tarihi üzerine 1500’ün üzerinde kitap ve makaleye imza attı. </span></p>
			<p class="e-1-baslik">SEMAVİ EYİCE BİBLİYOGRAFYASI</p>
			<p class="e-paragraf"><span class="italik">İstanbul’da Bazı Cami ve Mescid Minareleri</span><span class="CharOverride-9">, Osman Yalçın Matbaası, 1953.</span></p>
			<p class="e-paragraf"><span class="italik">İstanbul Petit Guide a Travers les Monuments Byzantins et Turcs</span><span class="CharOverride-9">, X. Milletlerarası Bizans Tetkikleri Kongresi Tertip Komitesi Yayını, 1955.</span></p>
			<p class="e-paragraf"><span class="italik">Üstad Efdaleddin Tekiner</span><span class="CharOverride-9">, Türkiye Turing ve Otomobil Kurumu Yayını, 1958.</span></p>
			<p class="e-paragraf"><span class="italik">Son Devir Bizans Mimarisi: İstanbul’Da Palailogaslar Devri Anıtları</span><span class="CharOverride-9"> (Genişletilmiş Baskı), Türkiye Turing ve Otomobil Kurumu, 1963-1980.</span></p>
			<p class="e-paragraf"><span class="italik">Küçük Amasra Tarihi ve Eski Eserleri Kılavuzu</span><span class="CharOverride-9">, MEB Eski Eserler ve Müzeler Genel Müdürlüğü Yayınlığı, 1965.</span></p>
			<p class="e-paragraf"><span class="italik">Galata ve Kulesi – Galata and its Tower</span><span class="CharOverride-9">, Türkiye Turing ve Otomobil Kurumu Yayını, 1969.</span></p>
			<p class="e-paragraf"><span class="italik">Malazgirt Savaşını Kaybeden IV. Romanos Diogenes</span><span class="CharOverride-9">, Türk Tarih Kurumu Yayını 1971.</span></p>
			<p class="e-paragraf"><span class="italik">Karadağ ve Karaman Çevresinde Arkeolojik İncelemeler, </span><span class="CharOverride-9">(Genişletilmiş Baskı), İ.Ü Edebiyat Fakültesi Yayını, 1971-2014.</span></p>
			<p class="e-paragraf"><span class="italik">Bizans Devri’nde Boğaziçi, </span><span class="CharOverride-9">(Genişletilmiş Baskı), İ.Ü Edebiyat Fakültesi Yayını, 1976-2007.</span></p>
			<p class="e-paragraf"><span class="italik">Ayasofya I-II</span><span class="CharOverride-9">, YKB Yayınları, 1984-1986.</span></p>
			<p class="e-paragraf"><span class="italik">Topkapı Sarayı</span><span class="CharOverride-9">, Epoch Yayıncılık, 1985.</span></p>
			<p class="e-paragraf"><span class="italik">Atatürk ve Pietro Canonica</span><span class="CharOverride-9">, Eren Yayıncılık, 1986.</span></p>
			<p class="e-paragraf"><span class="italik">İznik Tarihçesi ve Eski Eserleri, </span><span class="CharOverride-9">(Genişletilmiş baskı), Sanat Tarihi Araştırmaları Dergisi, 1988-1991.</span></p>
			<p class="e-paragraf"><span class="italik">İstanbul: City of Domes</span><span class="CharOverride-9">, Ertuğ and Kocabıyık Publications, 1992.</span></p>
			<p class="e-paragraf"><span class="italik">İstanbul</span><span class="CharOverride-9">, Kültür Bakanlığı Yayınları, 1993.</span></p>
			<p class="e-paragraf"><span class="italik">Trabzon</span><span class="CharOverride-9">, Kültür Bakanlığı Yayınları, 1996.</span></p>
			<p class="e-paragraf"><span class="italik">Bursa</span><span class="CharOverride-9">, Kültür Bakanlığı Yayınları, 1996.</span></p>
			<p class="e-paragraf"><span class="italik">Kariye Mosque Church of Chora Monastery</span><span class="CharOverride-9">, Net Turist Yayınları, 1997.</span></p>
			<p class="e-paragraf"><span class="italik">Eski İstanbul’dan Notlar</span><span class="CharOverride-9">, Küre Yayınları, 2006.</span></p>
			<p class="e-paragraf"><span class="italik">Tarih Boyunca İstanbul</span><span class="CharOverride-9">, Etkileşim Yayınları, 2006.</span></p>
			<p class="e-paragraf"><span class="CharOverride-9">Semavi Eyice’nin kitap ve makalelerinin tamamı Sema Doğan ile Yasemin Akçaoğlu’nun hazırladığı Kitap Yayınevi tarafından yayınlanan </span><span class="italik">Semavi Eyice Kaynakçası, 86 Yıla Armağan</span><span class="CharOverride-9"> adlı çalışmada bulunmaktadır.</span></p>
			<p class="e-1-baslik">KAYNAKÇA</p>
			<p class="e-paragraf"><span class="CharOverride-9">Akagündüz, Ülkü Özel. “Satılan Cami ve Mescitlerin Sessiz Çığlığı”. </span><span class="italik">Aksiyon.</span><span class="CharOverride-9"> 18.02.2008.</span></p>
			<p class="e-paragraf"><span class="CharOverride-9">Akçaoğlu Yasemin. </span><span class="italik">Türk Sanatı ve Tarihine Katkılarıyla Semavi Eyice</span><span class="CharOverride-9">. Marmara Üniversitesi Yüksek Lisans Tezi, 2005.</span></p>
			<p class="e-paragraf"><span class="CharOverride-9">Akçaoğlu, Yasemin. Doğan, Sema. </span><span class="italik">Semavi Eyice Kaynakçası.</span><span class="CharOverride-9"> Kitap Yayınevi, 2009.</span></p>
			<p class="e-paragraf"><span class="CharOverride-9">Bali, Rıfat. </span><span class="italik">Türkiye’de Kitap Koleksiyonerleri ve Sahaflar.</span><span class="CharOverride-9"> Libra, 2013.</span></p>
			<p class="e-paragraf"><span class="italik">Belleten. </span><span class="CharOverride-9">Türk Tarih Kurumu Yayınları.</span></p>
			<p class="e-paragraf"><span class="italik">Bilim ve Teknik Dergisi.</span><span class="CharOverride-9"> TÜBİTAK. Sayı: Nisan 1997. </span></p>
			<p class="e-paragraf"><span class="CharOverride-9">Bortaçina, Azer. “Camiden Önce Bürokrat Kıyımı”. </span><span class="italik">Milliyet</span><span class="CharOverride-9">. 29.01.2007.</span></p>
			<p class="e-paragraf"><span class="CharOverride-9">Dadyan, Saro. “Eski İstanbul’a Yolculuk”. </span><span class="italik">Paros Dergisi</span><span class="CharOverride-9">. Sayı: 69, 2013.</span></p>
			<p class="e-paragraf"><span class="CharOverride-9">Demiriz, Yıldız. </span><span class="italik">Anılarımdaki Sanat Tarihi</span><span class="CharOverride-9">. Yorum Sanat ve Yayıncılık 2005.</span></p>
			<p class="e-paragraf"><span class="italik">Derin Tarih </span><span class="CharOverride-9">dergisi tüm sayıları.</span></p>
			<p class="e-paragraf"><span class="italik">Eminönü Camileri</span><span class="CharOverride-9">. İstanbul Müftülüğü, 1987.</span></p>
			<p class="e-paragraf"><span class="CharOverride-9">“Gündem Özel: Semavi Eyice”. TRT, 112’nci bölüm, 2012.</span></p>
			<p class="e-paragraf"><span class="CharOverride-9">Hirsch, Ernst E. </span><span class="italik">Anılarım</span><span class="CharOverride-9">. TÜBİTAK Yayınları, 1997.</span></p>
			<p class="e-paragraf"><span class="italik">İslam Ansiklopedisi.</span><span class="CharOverride-9"> İSAM</span></p>
			<p class="e-paragraf"><span class="CharOverride-9">Kamut Aktürk, Belkıs. “Studios Manastırı İlgi Bekliyor”. </span><span class="italik">Taraf</span><span class="CharOverride-9">, 14. 04. 2013.</span></p>
			<p class="e-paragraf"><span class="CharOverride-9">Kaplan, Sefa. “Semavi Hoca’nın Kitaplığına Kanada’dan Teklif Var”. </span><span class="italik">Hürriyet.</span><span class="CharOverride-9"> 06.02.2002.</span></p>
			<p class="e-paragraf"><span class="CharOverride-9">Koçak, Cemil. </span><span class="italik">Türkiye’de Millî Şef Dönemi.</span><span class="CharOverride-9"> Yurt Yayınları, Ankara, 1986.</span></p>
			<p class="e-paragraf"><span class="CharOverride-9">Koçu, Reşat Ekrem. </span><span class="italik">İstanbul Ansiklopedisi</span><span class="CharOverride-9">. Sayı: 165, Cilt: II.</span></p>
			<p class="e-paragraf"><span class="CharOverride-9">Neumark, Fritz. </span><span class="italik">Boğaziçine Sığınanlar</span><span class="CharOverride-9">. Çev. T. Doğan Karlıbel. Neden Kitap, 2008.</span></p>
			<p class="e-paragraf"><span class="CharOverride-9">Nişanyan, Sevan. </span><span class="italik">Aslanlı Yol</span><span class="CharOverride-9">. Liberte, 2012</span></p>
			<p class="e-paragraf"><span class="CharOverride-9">Özer, İlber. “Mütareke ve İşgal Yıllarında Osmanlı Devletinde Görülen Sosyal Çöküntü ve Toplumsal Yaşam”. </span><span class="italik">OTAM - A. Ü. Osmanlı Tarihi Araştırma ve Uygulama Dergisi</span><span class="CharOverride-9">, Sayı: 14, 2003.</span></p>
			<p class="e-paragraf"><span class="CharOverride-9">Saruhan, Emeti. “Bana Tarihi Eser Muamelesi Yapıyorlar”. </span><span class="italik">Yenişafak</span><span class="CharOverride-9">. 18.03.2011.</span></p>
			<p class="e-paragraf"><span class="CharOverride-9">Sayar, Ahmet Güner. </span><span class="italik">Sahhaf Raif Yelkenci Kitabı.</span><span class="CharOverride-9"> Kubbealtı Neşriyat, 2012.</span></p>
			<p class="e-paragraf"><span class="italik">Semavi Eyice Armağanı</span><span class="CharOverride-9">. Türkiye Turing ve Otomobil Kurumu, 1992.</span></p>
			<p class="e-paragraf"><span class="CharOverride-9">“Semavi Eyice Özel”. </span><span class="italik">İlber Ortaylı ile Zaman Kaybolmaz</span><span class="CharOverride-9">. 10. Bölüm, 2012. </span></p>
			<p class="e-paragraf"><span class="CharOverride-9">“Semavi Eyice Özel”. </span><span class="italik">Teke Tek</span><span class="CharOverride-9">. Habertürk, 2009.</span></p>
			<p class="e-paragraf"><span class="CharOverride-9">Şakiroğlu, Turan. </span><span class="italik">Prof. Semavi Eyice Bibliyografyası</span><span class="CharOverride-9">. Turhan Kitabevi Yayınları, 1991.</span></p>
			<p class="e-paragraf"><span class="CharOverride-9">“Şehre ve Sanat Tarihine Adanmış Bir Hayat”. </span><span class="italik">Din ve Hayat Dergisi</span><span class="CharOverride-9">. İstanbul Müftülüğü, Sayı: 9, 20 10.</span></p>
			<p class="e-paragraf"><span class="CharOverride-9">“Şehrin Taçlarındaki Gezgin Bilge: Semavi Eyice”. </span><span class="italik">Yaşayan Bellek</span></p>
			<p class="e-paragraf"><span class="CharOverride-9">TRTTÜRK, 2012.</span></p>
			<p class="e-paragraf"><span class="CharOverride-9">Tekin, Oğuz. Türker, Nil. </span><span class="italik">Mülteci Bir Akademisyenin Biyografisi </span><span class="CharOverride-9">Clemens Emin Bosch. Suna-İnan Kıraç Akdeniz Medeniyetleri Araştırma Enstitüsü Yayınları, 2007.</span></p>
			<p class="e-paragraf"><span class="CharOverride-9">Topuz, Hıfzı. </span><span class="italik">Ardından Yıllar Geçti</span><span class="CharOverride-9">. Remzi Kitabevi. 2013.</span></p>
			<p class="e-paragraf"><span class="CharOverride-9">Uluçam, Müjdat. Karcı, Hüsnü. </span><span class="italik">Semavi Eyice ile </span><span class="italik">İstanbul’a Dair</span><span class="CharOverride-9">. İBB Kültür A.Ş Yayınları, 2013. </span></p>
			<p class="e-paragraf"><span class="CharOverride-9">Urgan, Mina. </span><span class="italik">Bir Dinazorun Anıları</span><span class="CharOverride-9">. YKY Yayınları, 2000</span></p>
			<p class="e-paragraf"><span class="CharOverride-9">“Vasiyetimi Açıklıyorum”. </span><span class="italik">1453 Dergisi.</span><span class="CharOverride-9"> Sayı: 2, 2007.</span></p>
			<p class="e-paragraf"><span class="CharOverride-9">Wolfgang, Müller-Wiener. </span><span class="italik">İstanbul’un Tarihsel Topoğrafyası</span><span class="CharOverride-9">. YKY Yayınları. 2001.</span></p>
			<p class="e-paragraf"><span class="CharOverride-9">tr.wikipedia.org </span></p>
			<p class="e-paragraf"><span class="CharOverride-9">de.wikipedia.org/</span></p>
			<div>
				<div epub:type="footnote" id="footnote-220-1">
					<p class="e-dipnotmetni"><a href="#footnote-220-1-backlink">1</a><span class="CharOverride-7">	Gaius Valerius Catullus (MÖ 84-MÖ 54): Romalı şair. Şiirlerinde Gideros-Amastris kıyı dağlarındaki şimşir, porsuk, ıhlamur, kestane ağaçlardan ve bu ağaçlardan yapılan yelkenli gemilerin güzelliğinden bahseder. </span></p>
				</div>
				<div epub:type="footnote" id="footnote-220-2">
					<p class="e-dipnotmetni"><a href="#footnote-220-2-backlink">2</a><span class="CharOverride-7">	Mehmet Kamil Eyice (1873-1955): İstiklâl Savaşı gazisi emekli Binbaşı, Deniz Lisesi ve Yüksek Denizcilik Okulu öğretim üyesi. </span><span class="italik">Düzlem ve Küresel Trigonometri</span><span class="CharOverride-7"> (1944), </span><span class="italik">Navigasyon </span><span class="CharOverride-7">(1947) ve </span><span class="italik">Nautical Astronomy</span><span class="CharOverride-7"> (1950) kitaplarının yazarı.</span></p>
				</div>
				<div epub:type="footnote" id="footnote-220-3">
					<p class="e-dipnotmetni"><a href="#footnote-220-3-backlink">3</a><span class="CharOverride-7">	Celal Eyiceoğlu (1914-1983): Türk Deniz Kuvvetleri Komutanı (1968-72) ve Tokyo Büyükelçisi. Milli Güvenlik Kurulu adına dönemin Cumhurbaşkanı ve Millet Meclisi’ne 12 Mart muhtırasını veren dört komutandan biri. </span></p>
				</div>
				<div epub:type="footnote" id="footnote-220-4">
					<p class="e-dipnotmetni"><a href="#footnote-220-4-backlink">4</a><span class="CharOverride-7">	Muhsin Batur (1920-1999): Türk Hava Kuvvetleri Komutanı (1969-1973) ve senatör. 12 Mart muhtırasını veren dört komutandan biri. CHP adayı olarak 1980 yılında cumhurbaşkanı adayı olarak en yüksek oyu alsa da gerekli oyu alamadı ve 12 Eylül öncesi siyaseti bıraktı. Şair Enis Batur’un babası.</span></p>
				</div>
				<div epub:type="footnote" id="footnote-220-5">
					<p class="e-dipnotmetni"><a href="#footnote-220-5-backlink">5</a><span class="CharOverride-7">	İhsan Doğramacı (1915-2010): Prof. Dr., YÖK kurucu başkanı (1981-1992) ve Bilkent Üniversitesi Mütevelli Heyeti Başkanı.</span></p>
				</div>
				<div epub:type="footnote" id="footnote-220-6">
					<p class="e-dipnotmetni"><a href="#footnote-220-6-backlink">6</a><span class="CharOverride-7">	Suavi Eyice (1917- 1999): Mühendis, Yıldız Teknik Üniversitesi öğretim üyesi, Prof. Dr. Isı Ekonomisi, </span><span class="italik">Buhar Turbinleri ve Çarpışan Dünyalar </span><span class="CharOverride-7">kitaplarının yazarı. </span></p>
				</div>
				<div epub:type="footnote" id="footnote-220-7">
					<p class="e-dipnotmetni"><a href="#footnote-220-7-backlink">7</a><span class="CharOverride-7">	II. Abbas Hilmi Paşa (1874-1944): Son Osmanlı Mısır Hıdivi. Osmanlı yanlısı tutumu nedeniyle İngilizler onun yerine 1914 yılında amcası Hüseyin Kamil’i “Sultan” olarak atadığını açıklasa da Osmanlı onu Sevr’in imzalandığı 1920’ye kadar “Mısır Hıdivi” olarak tanıdı.</span></p>
				</div>
				<div epub:type="footnote" id="footnote-220-8">
					<p class="e-dipnotmetni"><a href="#footnote-220-8-backlink">8</a><span class="CharOverride-7">	Jackie Coogan (1914-1984): Sessiz sinema döneminin ilk çocuk yıldızı. Charlie Chaplin’in Türkçeye </span><span class="italik">Yumurcak </span><span class="CharOverride-7">olarak çevrilen </span><span class="italik">Kid </span><span class="CharOverride-7">adlı filmindeki mahsun bakışı ve saç kesimiyle ünlendi.</span></p>
				</div>
				<div epub:type="footnote" id="footnote-220-9">
					<p class="e-dipnotmetni"><a href="#footnote-220-9-backlink">9</a><span class="CharOverride-7">	Haydarpaşa Bahçesi ve Kasrı: Bahçe Selimiye Kışlası’ndan Haydarpaşa Garı’na kadar uzanırken, “Şehzade Köşkü” olarak adlandırılan kasır günümüzdeki askerî hastane bölgesinde yer alıyordu.</span></p>
				</div>
				<div epub:type="footnote" id="footnote-220-10">
					<p class="e-dipnotmetni"><a href="#footnote-220-10-backlink">10</a><span class="CharOverride-7">	Adile Sultan (1826-99): Sultan II. Mahmud’un kızı, Sultan Abdülmecid’in kız kardeşi, divan şairi.</span></p>
				</div>
				<div epub:type="footnote" id="footnote-220-11">
					<p class="e-dipnotmetni"><a href="#footnote-220-11-backlink">11</a><span class="CharOverride-7">	Haydarpaşa Yangını (27 Temmuz 1922): Büyük İstanbul yangınlarından biri. Kadıköy’den Fenerbahçe’ye kadar olan bölümde, çayırlık alanda başlayan yangında çok sayıda ev ve ibadethane harabeye döndü.</span></p>
				</div>
				<div epub:type="footnote" id="footnote-220-12">
					<p class="e-dipnotmetni"><a href="#footnote-220-12-backlink">12</a><span class="CharOverride-7">	Bozkurt-Lotus Davası: Fransız yolcu gemisi Lotus ve Türk kömür gemisi Bozkurt’un 2 Ağustos 1926’da Midilli açıklarında çarpışmasından sonra yaşanan uluslararası mahkeme süreci, Türk hukuk sisteminde iki geminin adıyla anıldı. sekiz Türk mürettebatın hayatını kaybettiği olay sonrasında, gemide kalan diğer Türk mürettebatı İstanbul’a taşıyan Lotus gemisinin nöbetçi subayı Fransız Yardımcı Kaptan Demons ve Türk kaptan Hasan Bey tutuklandı. Fransızların “Uluslararası sulardaki Fransız Bayraklı bir geminin personelinin ancak Fransa’da yargılanabileceği” itirazı üzerine Lahey Adalet Divanı’na taşınan dava, “Türkiye’nin Fransız Demons’u yargılamasının Lozan Antlaşması’na aykırı olmadığı” yönündeki kararla sonuçlandı. Türkiye’yi avukat olarak savunan ve Türkiye’nin uluslararası hukuktaki ilk başarılarından birine imza atan dönemin Adalet Bakanı Mahmut Esad Bey’e de bu nedenle Atatürk tarafından “Bozkurt” soyadı verildi. </span></p>
				</div>
				<div epub:type="footnote" id="footnote-220-13">
					<p class="e-dipnotmetni"><a href="#footnote-220-13-backlink">13</a><span class="CharOverride-7">	16 Mayıs 1919’da İstanbul’dan Bandırma gemisiyle müfettiş unvanıyla ayrılan Atatürk, 1 Temmuz 1927’de Reisicumhur olarak geri döndü. Ankara’dan İzmit’e trenle, daha sonra Ertuğrul Yatı ile </span><span class="CharOverride-7">İstanbul Boğazı’na geldi. Atatürk’ü görmek için kıyıları dolduran kabalalık ve boğazda bekleyen tekneler, İstanbul’a olağanüstü günlerden birini yaşattı. Yabancı ülke temsilciliklerinin de katıldığı İstanbul ziyareti, dış dünyaya da “Atatürk’ün güçlü liderliği” olarak yansıdı. </span></p>
				</div>
				<div epub:type="footnote" id="footnote-220-14">
					<p class="e-dipnotmetni"><a href="#footnote-220-14-backlink">14</a><span class="CharOverride-7">	Saint Louis Erkek Koleji: 1898’de açılan Fransız okulu, öğretmenlerinin papaz olması nedeniyle “Papaz Mektebi” olarak anıldı. Daha sonra Yel Değirmeni Atatürk Ortaokulu oldu.</span></p>
				</div>
				<div epub:type="footnote" id="footnote-220-15">
					<p class="e-dipnotmetni"><a href="#footnote-220-15-backlink">15</a><span class="CharOverride-7">	Hıfzı Topuz (1923- ): Gazeteci-yazar. İstanbul Gazeteciler Sendikası ve İletişim Araştırmaları Derneği’nin kurucusu. </span><span class="italik">Akşam</span><span class="CharOverride-7">, </span><span class="italik">Vatan</span><span class="CharOverride-7">, </span><span class="italik">Milliyet</span><span class="CharOverride-7"> ve </span><span class="italik">Cumhuriyet</span><span class="CharOverride-7"> gazetelerinde yönetici ve yazar olarak görev yaptı.</span></p>
				</div>
				<div epub:type="footnote" id="footnote-220-16">
					<p class="e-dipnotmetni"><a href="#footnote-220-16-backlink">16</a><span class="CharOverride-7">	Süreyya Günay: Galatasaray Lisesi Müdürü (1982-1987) ve Milli Eğitim Bakanlığı Dış İlişkiler Genel Müdürü.</span></p>
				</div>
				<div epub:type="footnote" id="footnote-220-17">
					<p class="e-dipnotmetni"><a href="#footnote-220-17-backlink">17</a><span class="CharOverride-7">	1534 yılında bir İspanyol asker tarafından kurulmuş Hristiyan tarikatı.</span></p>
				</div>
				<div epub:type="footnote" id="footnote-220-18">
					<p class="e-dipnotmetni"><a href="#footnote-220-18-backlink">18</a><span class="CharOverride-7">	Fransızcada “Ellerinizi kavuşturun” anlamına gelen bu söz, Papaz Mektebi'nde öğrencileri düzene sokmak için kullanılan komutlardandı..</span></p>
				</div>
				<div epub:type="footnote" id="footnote-220-19">
					<p class="e-dipnotmetni"><a href="#footnote-220-19-backlink">19</a><span class="CharOverride-7">	Macuncu Halil Ağa: Kadıköy’de 1928-1940 yılları arasında sokak sokak gezerek macun satan seyyar satıcı.</span></p>
				</div>
				<div epub:type="footnote" id="footnote-220-20">
					<p class="e-dipnotmetni"><a href="#footnote-220-20-backlink">20</a><span class="CharOverride-7">	Müfid Ekdal (1918-2014): Doktor ve yazar. Haydarpaşa Numune Hastanesi Başhekimi. </span><span class="italik">Bir Konak Bir Ömür</span><span class="CharOverride-7">’ün de aralarında bulunduğu Kadıköy’e dair yedi kitabı ve </span><span class="italik">Tıphane’den Numuneye</span><span class="CharOverride-7"> adlı tıbbi yayını bulunmakta.</span></p>
				</div>
				<div epub:type="footnote" id="footnote-220-21">
					<p class="e-dipnotmetni"><a href="#footnote-220-21-backlink">21</a><span class="CharOverride-7">	Zeynep Korkmaz (1922-): Prof. Dr, Ankara Üniversitesi Dil Tarih Coğrafya Fakültesi Türk Dili Bölüm Başkanı ve YÖK üyesi. Semavi Eyice'nin bahsettiği makale, “Bartın ve Yöresi Ağızlardaki Lehçe Tabakalaşması”dır.</span></p>
				</div>
				<div epub:type="footnote" id="footnote-220-22">
					<p class="e-dipnotmetni"><a href="#footnote-220-22-backlink">22</a><span class="CharOverride-7">	Türk Bayrağı Kanunu (1936): Türkiye’nin ulusal bayrağının kırmızı arka plan üstüne beyaz hilal ve beş köşeli yıldız şeklinde belirlenmesi, 29 Mayıs 1936 yılında </span><span class="CharOverride-7">2994 Sayılı Türk Bayrağı Kanunu</span><span class="CharOverride-7"> ile oldu. 1844 yılında belirlenen ölçüler esas alınarak hazırlanan bu kanun, 1983 yılında çıkarılan 2893 Sayılı Kanun ile son şeklini aldı. Bu düzenlemeler öncesinde Anadolu Selçuklu Devleti döneminde beyaz bayrak, Yavuz Sultan Selim Devri’nde yeşil bayrak, III. Selim Devri’nde hilal ve sekiz köşeli yıldız, Abdülmecid Devri’nde beş köşeli yıldız kullanılıyor ve ay-yıldız arasında boyut ve şekil standartdı bulunmuyordu.</span></p>
				</div>
				<div epub:type="footnote" id="footnote-220-23">
					<p class="e-dipnotmetni"><a href="#footnote-220-23-backlink">23</a><span class="CharOverride-7">	Rus Yardımı (1920-22): Rus-Japon Savaşı (1904-1905) Kore ve Mançurya bölgesi için çekişen iki ülkenin savaşı Rusya’nın yenilgisi ile sonuçlandı. ABD’nin arabuluculuğu ile Japonya Liaodong Yarımadası, Sahalin Adası ve Güney Mançurya demiryolunun denetimini aldı. Rusya’da Mançurya’nın kuzeyini kontrol etmeyi sürdürdü. Anadolu’da emperyalist bir İngiliz, Fransız ya da Alman devleti veya mandası kurulmasını istemeyen Rusya’nın, Kurtuluş Savaşı sırasında Türk Birlikleri’ne Japonya ile savaşta kullandığı askerî malzemeleri verdiği belirtilir.  Genelkurmay Basımevi tarafından 1975 yılında yayımlanan </span><span class="italik">Türk İstiklal Harbi VII İdari Faaliyetler</span><span class="CharOverride-7"> ve Stefanos Yerasimos’un </span><span class="italik">Kurtuluş Savaşı’nda Türk-Sovyet İlişkileri</span><span class="CharOverride-7"> ile Ülkü Çalışkan’ın </span><span class="italik">Türk Kurtuluş Savaşı’nda Sovyet Rusya’nın Mali ve Askeri Yardımları</span><span class="CharOverride-7"> adlı kitap ve araştırmalarında, Rusların Türk bağımsızlık mücadelesine yaptığı askerî ve malî yardımın dökümü ve gerekçesi aktarılıyor: Ruslar, Güney sınırlarında ve Boğazlar’da emperyalist bir devlet yerine Bolşevik yanlısı bir idare oluşması için Türk bağımsızlık mücadelesine silah, para ve altın yardımıyla birlikte daha önce Japonya Savaşı’nda da kullandıkları 45 bin tüfek ve 300 milyon mermi, 310 makineli tüfek ve 1123 sandık mermi, 96 top ve 166 bin mermi, 313 sandık bomba ve 350 mayın verildi. </span></p>
				</div>
				<div epub:type="footnote" id="footnote-220-24">
					<p class="e-dipnotmetni"><a href="#footnote-220-24-backlink">24</a><span class="CharOverride-7">	Sadabat Sarayı ve Çağlayan Kasrı: Kâğıthane deresinin Haliç’e döküldüğü noktadaki iki ünlü yapıdan Çağlayan Kasrı 1862 yılında Sultan Abdülaziz tarafından inşa edildi ve 1952'de yıkılarak yerine İstihkam Yedek Subay Okulu yapıldı. Lale Devri’nin simgesi olan Sadabat Sarayı ise 1772’de inşa edildi ve 1809’da yıkıldı. 1816’da yeniden yapıldı ama 50 yıl sonra tekrar yıkıldı. 1863 yılında yapılan üçüncü Sadabat Sarayı ise 1943 yılında yıkıldı. Bugün yerinde Kâğıthane Belediye binası yer alıyor. 18 ve 19’ncu yüzyılda İstanbul’un en büyük mesire alanlarından biri olan Kâğıthane Çayırı’ndaki Sadabat Sarayı ve Çağlayan Kasrı’nın güzelliği, şehrin o dönemine ilişkin yapılan resim ve gravürlere de konu oldu.</span></p>
				</div>
				<div epub:type="footnote" id="footnote-220-25">
					<p class="e-dipnotmetni"><a href="#footnote-220-25-backlink">25</a><span class="CharOverride-7">	Muvaffak Benderli (1905-1982): Galatasaray Lisesi Edebiyat öğretmeni, hukukçu ve İstanbul Barosu Başkanı (1960-62).</span></p>
				</div>
				<div epub:type="footnote" id="footnote-220-26">
					<p class="e-dipnotmetni"><a href="#footnote-220-26-backlink">26</a><span class="CharOverride-7">	İsmail Habib Sevük (1892-1954): Türk Kurtuluş Savaşı’nı destekler yayınları ile öne çıkan edebiyat tarihçisi, yazar ve siyasetçi.</span></p>
				</div>
				<div epub:type="footnote" id="footnote-220-27">
					<p class="e-dipnotmetni"><a href="#footnote-220-27-backlink">27</a><span class="CharOverride-7">	Refet Avni Aras (1881-1943): Türk Edebiyatçı ve öğretmen, aralarında </span><span class="italik">Numune-i Edebiyat-ı Osmaniye’</span><span class="CharOverride-7">nin de yer aldığı kitapların yazarı.</span></p>
				</div>
				<div epub:type="footnote" id="footnote-220-28">
					<p class="e-dipnotmetni"><a href="#footnote-220-28-backlink">28</a><span class="CharOverride-7">	Faik Sabri Duran (1882-1943): Prof. Dr., İstanbul Üniversitesi öğretim üyesi, Türk Coğrafya Kurumu kurucusu, yazar.</span></p>
				</div>
				<div epub:type="footnote" id="footnote-220-29">
					<p class="e-dipnotmetni"><a href="#footnote-220-29-backlink">29</a><span class="CharOverride-7">	Raşid Erer (1808-1952): Bazı kaynaklarda Ahmet ve Mehmet göbek adı kullanan, Osmanlı Devleti’nin son bakanlarından, siyasetçi, tarihçi, öğretmen. 81 yaşına kadar Galatasaray Lisesi’nde tarih dersi okuttu. </span><span class="italik">Türklere Karşı Haçlı Seferleri</span><span class="CharOverride-7"> kitabının yazarı. Galatasaray Spor Kulübü kurucusu Ali Sami Yen’in eniştesi, Kenan Rıfai Büyükaksoy’un Sultanî Mektebi’den sınıf arkadaşı. 1933 yılında Paris’te yapılan Mason Kongresi’ne Türkiye’yi temsilen katıldığı ve Uluslararası Masonlar Birliği’nin başkanlığını yaptığı iddia edildi. </span></p>
				</div>
				<div epub:type="footnote" id="footnote-220-30">
					<p class="e-dipnotmetni"><a href="#footnote-220-30-backlink">30</a><span class="CharOverride-7">	Mehmet Cavit Baysun (1899-1968): Ord. Prof. Dr., İstanbul Üniversitesi Yeniçağ Kürsüsü Başkanı, Galatasaray Lisesi ve Kandilli Kız Lisesi tarih dersi öğretmeni, </span><span class="italik">İslam Ansiklopedisi</span><span class="CharOverride-7"> Müdürü, kitap koleksiyoneri.</span></p>
				</div>
				<div epub:type="footnote" id="footnote-220-31">
					<p class="e-dipnotmetni"><a href="#footnote-220-31-backlink">31</a><span class="CharOverride-7">	Dimitri Kanteriroğlu (1673-1723): Osmanlı’nın Boğdan Eyaleti Beyi, Romen asıllı yazar. İstanbul’da eğitim alan ve devleti iyi bilen Kantemiroğlu’nun yazdığı </span><span class="italik">Osmanlı Tarihi</span><span class="CharOverride-7"> kitabının, Batı’daki Osmanlı’ya karşı oluşan önyargıların büyük bir kısmını oluşturduğu ve “Türkleri yenmenin yöntemlerini” anlattığı iddia edilir. Fatih Camii’nin mimarının, daha sonra Atik Paşa adını alan Christodoulos olduğu iddia edilir.</span></p>
				</div>
				<div epub:type="footnote" id="footnote-220-32">
					<p class="e-dipnotmetni"><a href="#footnote-220-32-backlink">32</a><span class="CharOverride-7">	Nürnberg Uluslararası Askerî Ceza Mahkemesi: Almanya’nın Nürnberg şehrinde yapıldığı için bu adla anılır. 1945 yılında yapılan ve </span><span class="CharOverride-7">ABD</span><span class="CharOverride-7">, </span><span class="CharOverride-7">Birleşik Krallık</span><span class="CharOverride-7">, </span><span class="CharOverride-7">Fransa</span><span class="CharOverride-7"> ve </span><span class="CharOverride-7">Sovyetler Birliği</span><span class="CharOverride-7">’nden hâkim ve savcıların yer aldığı mahkemede </span><span class="CharOverride-7">Nazi Partisi</span><span class="CharOverride-7"> yöneticileri “İnsanlık suçu, savaş suçları, dünya barışına karşı işlenen suçlar ve savaşa sebep olmak” suçlarından yargılandı. Yargılanan 24 kişi beraat ve 10 yıl hapis cezasından idam cezasına kadar değişen cezalar aldı.</span></p>
				</div>
				<div epub:type="footnote" id="footnote-220-33">
					<p class="e-dipnotmetni"><a href="#footnote-220-33-backlink">33</a><span class="CharOverride-7">	Majino Hattı: Fransızlar, </span><span class="CharOverride-7">I. Dünya Savaşı</span><span class="CharOverride-7"> sonrasında Savaş Bakanlığı Müsteşarı Andrè Maginot’un gündeme getirdiği ve Almanlara karşı yapılmış bir askerî savunma hattı. </span><span class="CharOverride-7">1925</span><span class="CharOverride-7">’lere kadar hızla devam eden inşaat, savaş ihtimalinin uzak olduğu gerekçesiyle yarım kalmış, II. Dünya Savaşı öncesinde tamamlanmaya çalışılmıştır. Plana göre, Almanlar Hollanda ve Belçika üzerinden saldırırlarsa Fransız ordusu Belçika ve Hollanda’ya girerek, mevcut yerel güç ile birleşerek Fransa sınırı önünde tampon bölge oluşturacaktı. Almanları durdurmak için planlanan doğudaki hat ve batıdaki tampon arasında sık ağaçlar ve ırmaklı bölge geçilmesi imkânsız olarak görülüyordu. 1940 yılında ağaç bölgeyi yakarak bu noktadan Fransa’ya giren Almanlar, Fransızların savunma hattını çökerttikten sonra Belçika ve Hollanda üzerinden de işgal başlattı.</span></p>
				</div>
				<div epub:type="footnote" id="footnote-220-34">
					<p class="e-dipnotmetni"><a href="#footnote-220-34-backlink">34</a><span class="CharOverride-7">	Henri Philippe Pétain (1856-1951): Fransız Mareşal. I. Dünya Savaşı’nda Verdun Zaferi ile Millî Kahraman, II. Dünya Savaşı’nda Vichy Hükümeti’nin başkanlığı nedeniyle Nazi işbirlikçisi ilan edildi. 1945 yılında önce idama, sonra ömür boyu hapse mahkûm edildi. Portalet Kalesi’nde 95 yaşında öldü.</span></p>
				</div>
				<div epub:type="footnote" id="footnote-220-35">
					<p class="e-dipnotmetni"><a href="#footnote-220-35-backlink">35</a><span class="CharOverride-7">	Abdülhak Adnan Adıvar (1881-1955): Doktor, yazar, siyasetçi. Halide Edip’in eşi. İngilizlerin İstanbul’u işgali ve Meclis-i Mebusan’ın kapatılması sonrasında 24 Mayıs 1920’de Mustafa Kemal ile birlikte hakkında idam kararı çıkarılan altı isimden biri. I. Dönem TBMM hükümetinde Sıhhiye ve İçtimai Muavenet Bakanlığı yaptı. 1924 yılında Halk Fırkası’ndan ayrılarak Terakkiperver Cumhuriyet Fırkası’na katıldı. 30 Ocak 1926’da milletvekilliğinden çekildi, İngiltere ve Fransa’da 14  yıl yaşadı. Atatürk’e İzmir Suikastı girişimi şüphelisi olarak gıyaben yargılanıp beraat etti. Yurtdışında </span><span class="italik">LaScience chez les Turcs Ottomans</span><span class="CharOverride-7">’ı yayınladı, 1939’da Türkiye’ye döndükten sonra Maarif Vekaleti tarafından </span><span class="italik">İslam Ansiklopedisi </span><span class="CharOverride-7">yayın kurulu başkanı oldu. </span><span class="italik">Tarih Boyunca İlim ve Din’</span><span class="CharOverride-7">i hazırladı. 1947’de Doğu Araştırmaları Derneği Başkanı oldu. 1946’da bağımsız İstanbul milletvekili olarak girdiği TBMM’den 1950 yılında ayrıldı. </span></p>
				</div>
				<div epub:type="footnote" id="footnote-220-36">
					<p class="e-dipnotmetni"><a href="#footnote-220-36-backlink">36</a><span class="CharOverride-7">	Turgut Cansever (1921-2009): Doç. Dr., akademisyen, mimar. Galatasaray Lisesi’nde okudu. İstanbul Devlet Güzel Sanatlar Akademisi’nde Mazhar Şevket İpşiroğlu, Sedad Hakkı Eldem ve Ernst Diez’den etkilendi. 14 Anadolu şehrini ve 111 yapıyı inceleyerek 1949’da “Osmanlı ve Selçuklu Mimarisinde Sütun Başlıkları” adıyla Türkiye’nin ilk sanat tarihi doktora tezini hazırladı. "Modern Mimarinin Sorunları" çalışmasıyla 1960 yılında İstanbul Üniversitesi Edebiyat Fakültesi’nden doçent unvanı aldı. Beyazıt Meydanı'nı planladı, Ertegün Evi restorasyonu ve Türk Tarih Kurumu binası çalışmalarıyla dikkat çekti. Ağa Han ödülünü üç kez kazanan tek mimar oldu.</span></p>
				</div>
				<div epub:type="footnote" id="footnote-220-37">
					<p class="e-dipnotmetni"><a href="#footnote-220-37-backlink">37</a><span class="CharOverride-7">	Metin Toker (1924-2002): Gazeteci, siyasetçi. </span><span class="italik">Zafer</span><span class="CharOverride-7"> gazetesinde İsmet İnönü aleyhindeki sert yazılarıyla dikkat çekti. 1955’te İsmet İnönü’nün kızı Özden Toker’le evlendi. Siyasal iktidarlara yönelik eleştirel yayınları nedeniyle pek çok kez hapis cezasına çarptırıldı. 1977-80 arasında Cumhurbaşkanı Fahri Korutürk’ün seçtiği kontenjandan Cumhuriyet Senatosu’na girdi.</span></p>
				</div>
				<div epub:type="footnote" id="footnote-220-38">
					<p class="e-dipnotmetni"><a href="#footnote-220-38-backlink">38</a><span class="CharOverride-7">	Sümbül Efendi (1452-1529) Tarikatı ve Kutbi: Sümbül Sinan olarak bilinen Yusuf bin Ali, Sümbüliyye Sufi tarikatının kurucusudur. Sümbülî Tarikatı’nın usûl ve erkânı hakkında </span><span class="italik">Risâletü’l-Etvâr</span><span class="CharOverride-7"> ve </span><span class="italik">Risâle-i Tahkîkiyye</span><span class="CharOverride-7"> adlı eserleri yazdı. Babası Razi Yücesümbül’ün dergâhın 1925 yılında kapatılmasına kadar şeyhlik yaptığı Kutbi Yücesümbül, Galatasaray Lisesi’nde okuduktan sonra Yüksek Maden Mühendisi oldu ve kendi özel kimya şirketini kurdu.</span></p>
				</div>
				<div epub:type="footnote" id="footnote-220-39">
					<p class="e-dipnotmetni"><a href="#footnote-220-39-backlink">39</a><span class="CharOverride-7">	Altı Ok Bayrağı: Cumhuriyet Halk Partisi’nin parti programında yer alan cumhuriyetçilik, halkçılık, milliyetçilik, laiklik, devletçilik ve inkılapçılık ilkelerini temsil eden Altı Ok Bayrağı, Şubat 1937’de yapılan bir anayasa değişikliğiyle Türkiye Cumhuriyeti Anayasası’na da eklendi. Ancak Türk bayrağına eklenmedi.</span></p>
				</div>
				<div epub:type="footnote" id="footnote-220-40">
					<p class="e-dipnotmetni"><a href="#footnote-220-40-backlink">40</a><span class="CharOverride-7">	Trakya Manevraları (17-20 Ağustos 1937): II. Dünya Savaşı öncesinde, dünyada artan kutuplaşma öncesinde Türkiye tarafsızlığını korusa da askerî tedbirlere önem verdi. Yapıldığı Trakya’daki adıyla anılan manevralarda, Türk Silahlı Kuvvetleri’nin hazırlık durumu Genelkurmay Başkanı Mareşal Fevzi Çakmak komutasındaki askerî tatbikatlarla denendi. 200 bin askerin katıldığı askerî manevralarda, olası işgal girişimleri ve savunma senaryoları denendi. Cumhurbaşkanı Mareşal Gazi Mustafa Kemal Atatürk ve Başbakan Orgeneral İsmet İnönü’de bu askerî tatbikatları takip etti ve dönemin gazetelerinde geniş yer aldı.</span></p>
				</div>
				<div epub:type="footnote" id="footnote-220-41">
					<p class="e-dipnotmetni"><a href="#footnote-220-41-backlink">41</a><span class="CharOverride-7">	Vatandaş Türkçe Konuş: Hukuk fakültesi öğrencilerince 13 Ocak 1928’de başlatılan kampanya, 30’lu yıllar boyunca devam etti ve azınlıkların kendi dilleri yerine Türkçe konuşmasının sağlanması amaçlandı.</span></p>
				</div>
				<div epub:type="footnote" id="footnote-220-42">
					<p class="e-dipnotmetni"><a href="#footnote-220-42-backlink">42</a><span class="CharOverride-7">	Malik Yolaç (1922-): İşadamı, gazeteci, 12. Dönem İstanbul Milletvekilliği ve Devlet Bakanı. Galatasaray Lisesi 1942 mezunu.</span></p>
				</div>
				<div epub:type="footnote" id="footnote-220-43">
					<p class="e-dipnotmetni"><a href="#footnote-220-43-backlink">43</a><span class="CharOverride-7">	Hasan Âli Yücel (1867-1961): Öğretmen, siyasetçi. 1935 yılında girdiği TBMM’de dört dönem vekillik, 1938-46 yılları arasında Milli Eğitim Bakanlığı yaptı. Köy Enstitüleri’nin kurucusu oldu.</span></p>
				</div>
				<div epub:type="footnote" id="footnote-220-44">
					<p class="e-dipnotmetni"><a href="#footnote-220-44-backlink">44</a><span class="CharOverride-7">	Ahmet Musaf Paşa (1881-1926): Askerî topçu okulu öğretmeni, yazar ve müzeci. Dönemin önemli kültür merkezlerinden birine önen Esliha-i Askeriyye Müzesi’nin 1908-1923 yılları arası müdürü. </span></p>
				</div>
				<div epub:type="footnote" id="footnote-220-45">
					<p class="e-dipnotmetni"><a href="#footnote-220-45-backlink">45</a><span class="CharOverride-7">	Ernest Mamboury (1878-1953): İsviçreli ressam, seyyah ve İstanbul uzmanı. Yağlıboya yapmak için geldiği </span><span class="CharOverride-7">İstanbul’da kaldı, Galatasaray Lisesi’nde geometrik desen ve Fransızca öğretmenliği yaptı. I. Dünya Savaşı yıllarında Alman Arkeolog Theodor Wiegand’ın İstanbul’daki Bizans İmparatorluk Sarayı Araştırmaları ve İstanbul Arkeoloji Müzelerinin 1937’de Küçükçekmece ve 1942’de Mudanya’nın Alçakbayır bölgesinde yaptığı araştırmalara da katıldı. </span><span class="italik">Topkapı Sarayı Harem Dairesi</span><span class="CharOverride-7">, </span><span class="italik">Romanya’daki Dinî Yapılarda Türk Sanatı Etkileri</span><span class="CharOverride-7">, </span><span class="italik">Fetihten Bugüne İstanbul’un Gelişmesi</span><span class="CharOverride-7"> ve </span><span class="italik">İstanbul Rehberi</span><span class="CharOverride-7"> kitaplarıyla ünlendi. 1926’dan itibaren kısa sürede Türkçe, Fransızca, Almanca ve İngilizce baskıları yapıldı.</span></p>
				</div>
				<div epub:type="footnote" id="footnote-220-46">
					<p class="e-dipnotmetni"><a href="#footnote-220-46-backlink">46</a><span class="CharOverride-7">	Fransız A. Joanne ile E. Isambert’in </span><span class="italik">İstanbul Seyyah Rehberi</span><span class="CharOverride-7">, 1861 tarihli kitap 19’ncu yüzyıl İstanbul’unu, Galata ve Pera'sını ayrıntılı anlatır.</span></p>
				</div>
				<div epub:type="footnote" id="footnote-220-47">
					<p class="e-dipnotmetni"><a href="#footnote-220-47-backlink">47</a><span class="CharOverride-7">	Bisiklete plaka ve sürücü ehliyeti zorunluluğu: Türkiye’de ilk defa 1890 yılından itibaren kullanılmaya başlayan bisiklet, 30’lu yıllarda ehliyet zorunluluğu ve plaka zorunluluğu getirildi. Sonraki yıllarda, elektriksiz veya motorsuz bisikletler için bu zorunluluk kaldırıldı.  </span></p>
				</div>
				<div epub:type="footnote" id="footnote-220-48">
					<p class="e-dipnotmetni"><a href="#footnote-220-48-backlink">48</a><span class="CharOverride-7">	Sultan Mahmut (1808-1839) Karakolları: Yeniçeri Ocağı'nı kaldıran ve yeni bir düzenli ordu kuran Sultan II. Mahmut, devlet otoritesinin simgesi olarak dünyada şehir içindeki en büyük askerî kışla olarak Selimiye’yi ve semtlerde büyük polis karakolları yaptırdı.</span></p>
				</div>
				<div epub:type="footnote" id="footnote-220-49">
					<p class="e-dipnotmetni"><a href="#footnote-220-49-backlink">49</a><span class="CharOverride-7">	1908-1918 İstanbul yangınları ve Hafız Ahmet Paşa Camii: 23 Ağustos 1908 yılında Çırçır Mahallesi’nde çıkan küçük bir yangın, Saraçhane’den Fatih’e uzanan 1500 kadar evin harabeye dönmesine neden olmuştu. 1918’de Cibali ve çevresindeyse 7500 bina yanmıştı. İstanbul Büyükşehir Belediyesi İtfaiye Daire Başkanlığı kayıtlarına göre, 1908-1918 yılları arasında ayrıca 30 yangın daha meydana geldi. Bunlardan 1911 Aksaray Yangını’nda 2400 bina yanmıştı. Yangınların büyük çoğunluğunun, savaş ortamından kaynaklanan sabotajlardan kaynaklandığı iddia edilmişti. 1595 tarihli Hafız Ahmet Paşa Camii de 1918 Fatih Yangını'nda ağır hasar görmüştü.</span></p>
				</div>
				<div epub:type="footnote" id="footnote-220-50">
					<p class="e-dipnotmetni"><a href="#footnote-220-50-backlink">50</a><span class="CharOverride-7">	Fenari İsa Camii (MS 908): Bizans Amirali Konstantinos Lips tarafından Typikon adıyla inşa edilen kilisede 50 kadın din görevlisi çalışıyordu ve Ortodoks azizelerinden Aya İrini’nin kutsal emanetleri burada saklanıyordu. II. Bayezid’in hükümdarlığı Güney Kilise bölümü Molla Şemseddin Fenari’nin yeğeni Rumeli Kadıaskeri Fenarizade Alaaddin Ali bin Yusuf Efendi tarafından camiye çevrildi.</span></p>
				</div>
				<div epub:type="footnote" id="footnote-220-51">
					<p class="e-dipnotmetni"><a href="#footnote-220-51-backlink">51</a><span class="CharOverride-7">	Aya İrini (MS 324-347): I. Constantinus (324-337) tarafından Ayasofya ile aynı avluda yaptırılan kilise, 532 tarihinde Nika Ayaklanması sırasında yanınca Justinyen tarafından yeniden yaptırıldı. III. Ahmed döneminde Osmanlı İmparatorluğu’nun çeşitli yerlerinden gönderilen eserler Mecma-i Esliha-i Atika (Eski Silahlar Koleksiyonu) ve Mecma-i Asar-ı Atika (Eski Eserler Koleksiyonu) isimleri altında iki ayrı bölümde toplanarak Aya İrini’nin ilk müzecilik faaliyetlerine ev sahipliği yapması sağlandı. 1949’a kadar Askerî Müze olarak hizmet verdi. 1974 yılında yapılan restorasyon sonrasında İKSV’nin sanat etkinliklerine ev sahipliği yapmaya başladı.</span></p>
				</div>
				<div epub:type="footnote" id="footnote-220-52">
					<p class="e-dipnotmetni"><a href="#footnote-220-52-backlink">52</a><span class="CharOverride-7">	Mehmet Muhittin Gençarslan (?-2012): İstanbul Satranç Derneği Başkanı, işadamı.</span></p>
				</div>
				<div epub:type="footnote" id="footnote-220-53">
					<p class="e-dipnotmetni"><a href="#footnote-220-53-backlink">53</a><span class="CharOverride-7">	Haşet (Hachette) Kitabevi: Lois Christophe Hachette tarafından 1826 yılında Fransa’da kurulan yayınevi, 1929’da Agence Generale de Librairie et de Publication adıyla İstanbul’da şube açtı. 1932 yılında Librairie Hachette adını aldı ve 1980 yılına kadar faaliyetine devam etti. Daha sonra Türk ortağı yayına devam etti.</span></p>
				</div>
				<div epub:type="footnote" id="footnote-220-54">
					<p class="e-dipnotmetni"><a href="#footnote-220-54-backlink">54</a><span class="CharOverride-7">	Pariarheas, Yasemin Akçaoğlu, </span><span class="italik">Semavi Eyice Kaynakçası</span><span class="CharOverride-7">, s. 13.</span></p>
				</div>
				<div epub:type="footnote" id="footnote-220-55">
					<p class="e-dipnotmetni"><a href="#footnote-220-55-backlink">55</a><span class="CharOverride-7">	İstanbul kitabı Semavi Eyice’nin ilk kitabı, 1955 yılında Fransızca yayımlandı: Semavi Eyice</span><span class="italik">, ISTANBUL, Petit Guide A Travers Les Monuments Byzantins et Turcs</span><span class="CharOverride-7">.</span></p>
				</div>
				<div epub:type="footnote" id="footnote-220-56">
					<p class="e-dipnotmetni"><a href="#footnote-220-56-backlink">56</a><span class="CharOverride-7">	Bizans Kongresi: 9’ncu Uluslararası Bizans Kongresi, 15-21 Eylül 1955 tarihlerinde, dünyanın önde gelen Bizans uzmanlarının katıldığı toplantı.</span></p>
				</div>
				<div epub:type="footnote" id="footnote-220-57">
					<p class="e-dipnotmetni"><a href="#footnote-220-57-backlink">57</a><span class="CharOverride-7">	6-7 Eylül olayları: “1955 yılı 6-7 Eylül olayları, Selanik’te Atatürk evi bombalandı” haberi üzerine İstanbul’da sahibi Rum kökenli Haylayf Pastanesi’ne yapılan saldırıyla başladı. O dönemde gazetelere yansıyan haberlere göre iki günde şehirdeki Rumlara ait ev, işyeri ve kiliselerden oluşan 5 bin mekân tahrip edildi, 11 kişi öldü, 300 kişi yaralandı ve 60 tecavüz vakası yaşandı. Haberi yapan DP yanlısı </span><span class="italik">İstanbul Ekspres</span><span class="CharOverride-7"> gazetesinin, normalde 20 bin olan günlük tirajının o gün 290 bine çıkarılarak dağıtılması gibi şüpheli uygulamaların, olayın Türkiye’deki iç siyasi dengelerin değiştirilmesi amacıyla yapılmış provokasyon olduğu iddiasını gündeme taşımıştı.</span></p>
				</div>
				<div epub:type="footnote" id="footnote-220-58">
					<p class="e-dipnotmetni"><a href="#footnote-220-58-backlink">58</a><span class="CharOverride-7">	Arnavutköy’de sünnet edilen papaz: Olayların ardından gazete yayınlarında Türkiye genelinde 2 ila 15 arasında değişen papazın sünnet edildiğine dair bilgiler yer almakta.</span></p>
				</div>
				<div epub:type="footnote" id="footnote-220-59">
					<p class="e-dipnotmetni"><a href="#footnote-220-59-backlink">59</a><span class="CharOverride-7">	Haymatlos: Hiçbir devletin vatandaşlık kimliğini taşımayan, vatansız. Türkiye ve Yunanistan arasında, Batı Trakya ve İstanbul Türk ve Rumlarına ilişkin hâlen binlerce vatansız sorunu çözümlenemedi.</span></p>
				</div>
				<div epub:type="footnote" id="footnote-220-60">
					<p class="e-dipnotmetni"><a href="#footnote-220-60-backlink">60</a><span class="CharOverride-7">	Ebu’l-Hasan Ali b. Muhammed et-Temgrûtî: XVI. yüzyılda Fas’tan bir elçilik heyetiyle İstanbul’a gelen ve 1589-1591 yılları arasında şehirde kalan seyyah, İstanbul’un İslam dünyasının merkezi olma vasfına dikkat çekiyor. </span></p>
				</div>
				<div epub:type="footnote" id="footnote-220-61">
					<p class="e-dipnotmetni"><a href="#footnote-220-61-backlink">61</a><span class="CharOverride-7">	Tünel: 1874’te hizmete açılan ve Galata ile Beyoğlu’nu birbirine bağlayan Tünel, 1863’te Londra’da açılan tünelin ardından dünyadaki ikinci yeraltı toplu taşıma sistemidir. 573 metre uzunluğundaki tünelde yolculuk 90 saniye sürmekte. </span></p>
				</div>
				<div epub:type="footnote" id="footnote-220-62">
					<p class="e-dipnotmetni"><a href="#footnote-220-62-backlink">62</a><span class="CharOverride-7">	Celal Esad Arseven: (1875-1971): Dr., sanat tarihçisi, ressam, yazar ve siyasetçi. Sadrazam Ahmed Esad Paşa’nın oğlu. 1920’de Güzel Sanatlar Akademisi’nde mimarlık ve şehircilik dersi verdi. 1942’de CHP’den İstanbul milletvekili, 1946’da Giresun milletvekili olarak TBMM’de bulundu. 1951’de Gayri Menkul Eski Eserler ve Anıtlar Yüksek Kurulu üyesi oldu. İki yıl başkanlık yaptığı kuruldan 1958 yılında istifa etti. Ölümünden kısa bir müddet önce kendisine Devlet Kültür Armağanı ve İstanbul Teknik Üniversitesi'nin, fahri doktorluk unvanı verildi. </span></p>
				</div>
				<div epub:type="footnote" id="footnote-220-63">
					<p class="e-dipnotmetni"><a href="#footnote-220-63-backlink">63</a><span class="CharOverride-7">	Atatürk’ün İnönü’ye telgrafı: Yurt gezisine çıkan Atatürk, 19 Şubat 1931’de Konya’da özellikle Selçuklu eserlerinin bakımsızlığı ve arkeolojik alanlarda yabancı uyruklu akademisyenlerin çalışmasından rahatsız olarak dönemin Başbakanı İsmet İnönü’ye arkeolojik kazılarda Türk gençlerinin çalışması için Eğitim Bakanlığı’na talimat verilerek Avrupa’ya arkeoloji eğitimi almaya gönderilmesini istiyor. Atatürk ayrıca, Karatay Medresesi, Alaaddin Camii, Sahipata Medresesi gibi önemli sanat eseri ve ibadethanelerin de amaç dışı askerî kullanımdan çıkarılmasını, restore edilerek yeniden ibadete açılmasını istiyor. </span></p>
				</div>
				<div epub:type="footnote" id="footnote-220-64">
					<p class="e-dipnotmetni"><a href="#footnote-220-64-backlink">64</a><span class="CharOverride-7">	Ali Rıza Erten (1887-1964) ve Zihni Derin (1880-1965): Milletvekili ve Adalet Bakanı Erten, kendisi gibi ziraatçı olan Derin ile birlikte Türkiye’de çay tarımının başlamasına ve yayılmasına önderlik ettiler. Derin ilk çaycılık girişimlerinde, Ankara’da 1921 Nisan ayında ülkenin ekonomik ve sosyal sorunlarını görüşmek amacıyla bakanlık temsilciliklerinin katıldığı bir komisyonda İktisat Bakanlığı’nın temsilcisi olarak yer aldı. Batum sınırının kapatılması ile işsizliğin ve güvenlik sorunlarının arttığı Doğu Karadeniz’de halka yeni iş imkânları yaratmak için inceleme yapmakla görevlendirildi. Halkalı Yüksek Ziraat Mektebi öğretmenlerinden Ali Rıza Bey’in 1917’de Rize dolaylarında yetiştirilmesinin mümkün olduğuna yönelik raporu doğrultusunda Derin tarafından 1923 yılında Rize’de çay ve narenciye fidanlığı kuruldu.</span></p>
				</div>
				<div epub:type="footnote" id="footnote-220-65">
					<p class="e-dipnotmetni"><a href="#footnote-220-65-backlink">65</a><span class="CharOverride-7">	Yunanistan aktarmalı Edirne Demiryolu: Lozan Antlaşması sonrasında İstanbul-Edirne arasındaki tren yolunun dört istasyonu, Yunanistan sınırları içinde kaldı. Türkiye, 1971 yılına kadar İstanbul-Edirne tren seferleri için Yunanistan topraklarına girip çıkmak zorunda kaldı. Bu tarihte açılan Pehlivanköy-Edirne yeni demiryolu hattıyla, sorun çözüldü. </span></p>
				</div>
				<div epub:type="footnote" id="footnote-220-66">
					<p class="e-dipnotmetni"><a href="#footnote-220-66-backlink">66</a><span class="CharOverride-7">	Vagons-Lits: 1872 yılında Georges Nagelmackers tarafından başlatılan Avrupa’nın ilk yataklı ve yemekli vagonları, 1883 yılında Doğu Ekspres ile Paris-İstanbul seferlerine başladı. 1892’de şirket yolcuları için İstanbul’da Pera Palas yapıldı. Fransız demiryolu işletmesi Vagon-Li (Wagons-Lits) Şirketi’nin Belçikalı müdürü Jannoni’nin 1933 yılında telefonda Türkçe konuşan memur Naci Bey’e şirketin resmî dilinin Fransızca olduğu gerekçesiyle 25 kuruş para cezası ve 15 gün işten uzaklaştırma cezası vermesi üzerine, geniş protesto gösterileri yaşandı.</span></p>
				</div>
				<div epub:type="footnote" id="footnote-220-67">
					<p class="e-dipnotmetni"><a href="#footnote-220-67-backlink">67</a><span class="CharOverride-7">	Mitropa: 1916’da Vagons-Lits’e alternatif olarak kurulan, yemekli, yataklı Alman vagon şirketi.</span></p>
				</div>
				<div epub:type="footnote" id="footnote-220-68">
					<p class="e-dipnotmetni"><a href="#footnote-220-68-backlink">68</a><span class="CharOverride-7">	</span><span class="CharOverride-7">Çekoslovakya ve Yugoslavya: Almanya, 14 Mart 1939’da Slovakya’nın Çek topraklarından ayrılarak bağımsız bir devlet olmasını, 1941’deyse Hırvatistan ve Bosna-Hersek’in ayrı birer devlet olmasını sağladı. Bu yeni ülkeler Almanya ve İtalya tarafından tanındı ve II. Dünya Savaşı’nda onların yanında savaşa girdi. II. Dünya Savaşı sonrasında Almanya’nın ayrı devletlere böldüğü Çekler ve Slovaklar, </span><span class="CharOverride-7">Çekoslovakya olarak yeniden birleştirildi. Hırvat, Boşnak ve Sırplar da Yugoslavya olarak birleştirildi. Sovyetler Birliği’nin dağılmasının ardından Hırvatlar 1992’de, Yugoslavya’dan ayrıldı ve 1994 yılında Bosna-Hersek Devleti kuruldu. Çekoslovakya ise, 1993 yılında yapılan halk oylamasının ardından Çek Cumhuriyeti ve Slovakya olarak iki ayrı devlete bölündü. </span></p>
				</div>
				<div epub:type="footnote" id="footnote-220-69">
					<p class="e-dipnotmetni"><a href="#footnote-220-69-backlink">69</a><span class="CharOverride-7">	Recep Peker (1889-1950): Türkiye Cumhuriyeti Eski Başbakanı (7 Ağustos 1946- 10 Eylül 1947). 30’lı yıllarda Atatürk ve İnönü’nün ardından CHP’nin “3’ncü adamı” olarak öne çıktı. 7 Eylül 1946 tarihinde yapılan devalüasyon ile Türk lirası ABD doları karşısında yüzde 50’yi aşan oranda değer kaybetti. </span></p>
				</div>
				<div epub:type="footnote" id="footnote-220-70">
					<p class="e-dipnotmetni"><a href="#footnote-220-70-backlink">70</a><span class="CharOverride-7">	Mahmut Aktuna: Gümrük komisyoncusu, yazar.</span></p>
				</div>
				<div epub:type="footnote" id="footnote-220-71">
					<p class="e-dipnotmetni"><a href="#footnote-220-71-backlink">71</a><span class="CharOverride-7">	Schmid Ailesi: Templin’de oturan karı koca Adolf ve Frida ile kızları Erica.</span></p>
				</div>
				<div epub:type="footnote" id="footnote-220-72">
					<p class="e-dipnotmetni"><a href="#footnote-220-72-backlink">72</a><span class="CharOverride-7">	Muzaffer Sağışman (1915-2004): Prof. Dr., İstanbul Teknik Üniversitesi öğretim üyesi, TCDD makine mühendisi.</span></p>
				</div>
				<div epub:type="footnote" id="footnote-220-73">
					<p class="e-dipnotmetni"><a href="#footnote-220-73-backlink">73</a><span class="CharOverride-7">	Flak Nişancısı Alman Kadınları: 12,8 cm Flak 40 Wehrmacht tarafından II. Dünya Savaşı sırasında uçaksavar olarak kullanılan 88 mm topun başarısı üzerine üretilen uçaksavar silahı. 88 mm’lik top çağının en etkili uçaksavar silahıyken bu silahta tank topuna dönüştürüldü. İki silahın başında da asker yetersizliğinden kadın askerler kullanıldı.</span></p>
				</div>
				<div epub:type="footnote" id="footnote-220-74">
					<p class="e-dipnotmetni"><a href="#footnote-220-74-backlink">74</a><span class="CharOverride-7">	Elbrus Dağı: 5 bin 642 metre yüksekliğindeki dağ, Kafkasları birbirine bağlayan Maykop Geçidi nedeniyle stratejik önemde. Buradan Azeri petrol havzasına ulaşılabiliyor ve Türkiye sınırına 700 km mesafede. </span></p>
				</div>
				<div epub:type="footnote" id="footnote-220-75">
					<p class="e-dipnotmetni"><a href="#footnote-220-75-backlink">75</a><span class="CharOverride-7">	Stalingrad Kuşatması (23 Ağustos 19442-2 Şubat 1943): II. Dünya Savaşı’nın dönüm noktası olarak kabul edilen savaşta 1 milyon 40 bin Alman, İtalyan, Romen, Macar, Hırvat askerinden oluşan Miğfer Ordusu ile 2 milyon 500 bin askerden oluşan Sovyet Kızılordu’su çarpıştı. 2 milyon askerin öldüğü tahmin edilen savaşta, ilk kuşatmayı yapan Alman 6. Ordusu Stalingrad’ı ele geçirse de Alman Merkezî Ordu Karargâhı’ndan çok uzaklaştığı ve ikmal yapamadığı için şehirde sıkıştı ve sokak çatışmalarının ardından yenilgiyi kabul etti. </span></p>
				</div>
				<div epub:type="footnote" id="footnote-220-76">
					<p class="e-dipnotmetni"><a href="#footnote-220-76-backlink">76</a><span class="CharOverride-7">	Fredrich Paulus (1890-1957): Alman Genelkurmay Başkan Yardımcısı olarak Sovyetler Birliği’ni işgal planının hazırlayıcısı ve Doğu Cephesi’ndeki 6. Ordu Komutanı. En büyük Alman ordusu olan 6. Ordu Komutanı olarak Stalingrad’ı ele geçirse de Kızılordu’nun karşı kuşatması altında kaldı. Hitler’in onu “Feldmareşal” ilan edip yarma harekâtı düzenlemesi talimatını dinlemeyerek elinde kalan 100 bin askeriyle birlikte Kızılordu’ya teslim oldu. Sibirya’ya sürülen Alman askerlerinin ancak 6 bini savaş sonrası evine dönebildi.</span></p>
				</div>
				<div epub:type="footnote" id="footnote-220-77">
					<p class="e-dipnotmetni"><a href="#footnote-220-77-backlink">77</a><span class="CharOverride-7">	İnönü’nün başarısı: Adolf Hitler, 28 Şubat 1941’de Almanya Büyükelçisi Von Papen aracılığı ile Cumhurbaşkanı İsmet İnönü’ye gönderdiği mektupta, Türkiye’nin tarafsızlığına önem verdiğini anlatıyor. Hitler, Nisan 1941’de başlatacağı Yunanistan işgalinin sinyallerini de veriyor ve “Bunun Türkiye’ye yönelik bir hamle düşüncesi olmadığını, güney sınırının güvenceye alınmasına yönelik bir girişim olduğunu, Alman askerlerinin de Bulgaristan ve Yunanistan’da Türk sınırına yaklaşmayacağının” güvencesini veriyor. </span></p>
				</div>
				<div epub:type="footnote" id="footnote-220-78">
					<p class="e-dipnotmetni"><a href="#footnote-220-78-backlink">78</a><span class="CharOverride-7">	Gür Denizaltısı: İlk Gür denizaltısı, Alman Germania Werft firması tarafından İspanya’nın Cadiz Limanı’ndaki Echevarriceta tersanesinde İspanya için inşa edilmekte iken İspanya’da iç savaşın çıkması üzerine satışa çıktı. 1935 yılında Türkiye tarafından satın alınan gemiye 1936 yılı Aralık ayında Sancak Toka edilmiş ve Alman personeli ve 4 Türk mürettebat ile Türkiye’ye getirilmiştir. İlk Gür denizaltısı Türk donanmasındaki Alman teknolojisine sahip ilk denizaltı olmaktadır ve denizaltı 1949 yılına kadar görevde kalmıştı.</span></p>
				</div>
				<div epub:type="footnote" id="footnote-220-79">
					<p class="e-dipnotmetni"><a href="#footnote-220-79-backlink">79</a><span class="CharOverride-7">	Versay Anlaşması (23 Haziran 1919): Paris’in Versay banliyösünde imzalandığı için bu bölgenin ismiyle anılan ve I. Dünya Savaşı’nı bitiren anlaşma. Anlaşmanın, Almanya aleyhine çok ağır maddeler içermesinin, II. Dünya Savaşı’na zemin hazırladığı iddia edilir.</span></p>
				</div>
				<div epub:type="footnote" id="footnote-220-80">
					<p class="e-dipnotmetni"><a href="#footnote-220-80-backlink">80</a><span class="CharOverride-7">	Leros Adası Savaşı: Ege’deki Oniki Adalardan biri olan ve Türkiye’ye birkaç saat mesafede bulunan Leros, İtalyanların elindeyken 1943’te İngilizler tarafından işgal edildi. Almanlar, 26 Eylül 16 Kasım arasında yaptıkları taarruzla adayı İngilizlerden geri aldı.</span></p>
				</div>
				<div epub:type="footnote" id="footnote-220-81">
					<p class="e-dipnotmetni"><a href="#footnote-220-81-backlink">81</a><span class="CharOverride-7">	Winston Churchill (1874-1965): İngiliz Savunma Bakanı ve Başbakanı. I. Dünya Savaşı’nda Almanya karşısında zor durumdaki Çarlık Rusya’ya Türk boğazları üzerinden askerî yardım götürmek isterken yaşadığı Çanakkale yenilgisi ile gözden düşerek istifa etmek zorunda kalsa da 1939’da Bahriye Nazırı ve 1940’ta Başbakan olarak II. Dünya Savaşı’nda yine Almanlara karşı Ruslarla birlikte hareket etti. Türkiye’yi II. Dünya Savaşı’na sokmak için Kahire ve Adana toplantıları yapsa da Türkiye’nin savaşa girmek için şart koştuğu gerekli askerî desteği vermediği için bunda başarılı olamadı. NATO’nun kurulmasına öncülük etti, 1953 yılında Nobel Edebiyat Ödülü'nü kazandı.</span></p>
				</div>
				<div epub:type="footnote" id="footnote-220-82">
					<p class="e-dipnotmetni"><a href="#footnote-220-82-backlink">82</a><span class="CharOverride-7">	II. Dünya Savaşı boyunca tarafsız kalmayı tercih eden Türkiye, savaşın sonuna doğru Almanya’nın yenilmesinin neredeyse kesinleşmesinin ardından müttefik devletlerin baskısı üzerine Almanya’ya yaptığı ve askerî araçlarda kullanılan krom sevkiyatını durdurdu. Almanya bu duruma NOTA verse de Ağustos 1944’te Bulgaristan savaştan çekildi, ardından 23 Şubat 1945’te Türkiye önce Almanya, sonra Japonya’ya resmen savaş ilan etti. Asker ve yetişkin sivillerin dışında 13 milyon çocuğun öldüğü savaşta Türkiye, 6 yıl boyunca fiili olarak II. Dünya Savaşı’nın dışında kaldı. </span></p>
				</div>
				<div epub:type="footnote" id="footnote-220-83">
					<p class="e-dipnotmetni"><a href="#footnote-220-83-backlink">83</a><span class="CharOverride-7">	Emine Adalet Pee (1909-1986): Türkiye’nin ilk uluslararası tanınmış dansözü Adalet, II. Dünya Savaşı’nda Türk Mata Hari olarak anıldı. Almanya’nın ünlü eğlence mekânlarında üst düzey Nazi subaylarıyla dostluk kurup Ankara’ya bilgi aktardığı iddia edildi.</span></p>
				</div>
				<div epub:type="footnote" id="footnote-220-84">
					<p class="e-dipnotmetni"><a href="#footnote-220-84-backlink">84</a><span class="CharOverride-7">	Joseph Goebbels (1897-1945): Almanya Propaganda Bakanı (1933-1945) İlk işlerinden biri Yahudilerin yazdığı ve Nazi karşıtı kitapları Berlin Bebel Meydanı’nda yaktırmak oldu. Savaş sonunda Hitler’in intiharının ardından, karısıyla birlikte altı çocuğunu öldürüp intihar ettiler.</span></p>
				</div>
				<div epub:type="footnote" id="footnote-220-85">
					<p class="e-dipnotmetni"><a href="#footnote-220-85-backlink">85</a><span class="CharOverride-7">	Königsberg Kuşatması (Ocak-Nisan 1945): II. Dünya Savaşı’nda Sovyet kuvvetlerinin giriştiği Doğu Prusya Taarruzu’nun son harekâtı. Alman “Neşe ile Güç” adındaki çalışanlara moral vermeyi amaçlayan teşkilat, II. Dünya Savaşı sonlarında Wilhelm Gustloff adlı gemisiyle işçileri Akdeniz turuna çıkarırken Sovyet denizaltıların torpiliyle batırıldı. Gemide sivil 9 bin kadın ve çocuğun bulunduğu tahmin ediliyordu.</span></p>
				</div>
				<div epub:type="footnote" id="footnote-220-86">
					<p class="e-dipnotmetni"><a href="#footnote-220-86-backlink">86</a><span class="CharOverride-7">	Dresden Bombardımanı (13 Şubat-15 Şubat 1945): ABD ve İngiliz Hava Kuvvetleri’nin çok tartışılan taarruzunda, savaşın son günlerinde bir stratejik veya askerî önemi olmamasına rağmen sivil yerleşimin yoğunlaştığı Dresden’deki 28 bin binadan 24 bini yıkıldı, kullanılan fosfor bombası nedeniyle hava harekâtı sonrasında da şehir yanmaya devam etti. Saldırı öncesi aldığı göçler nedeniyle kalabalıklaşan kente 100 binin üzerinde Alman askerinin öldüğü tahmin edildi.</span></p>
				</div>
				<div epub:type="footnote" id="footnote-220-87">
					<p class="e-dipnotmetni"><a href="#footnote-220-87-backlink">87</a><span class="CharOverride-7">	Kazım Çeçen (1919-1997): Prof. Dr., İstanbul Teknik Üniversitesi İnşaat Fakültesi Dekanı ve TÜBİTAK Bilim Ödülü sahibi. </span></p>
				</div>
				<div epub:type="footnote" id="footnote-220-88">
					<p class="e-dipnotmetni"><a href="#footnote-220-88-backlink">88</a><span class="CharOverride-7">	Alfons Maria Schneider (1896-1952): Prof. Dr., felsefeci, arkeolog ve İstanbul uzmanı. Göttingen Üniversitesi öğretim üyesi. İstanbul’un kara sularına ve surlara ilişkin ilk ayrıntılı bilimsel araştırmayı yapan Schneider, İstanbul Üniversitesi’nde Bizans sanatı dersi okutmasına yönelik teklifi II. Dünya Savaşı’nın sonlarına doğru Alman profesörlere Türkiye’de yapılan uygulamalardan dolayı reddetti. Bizans Dönemi’nde üç kez inşa edilen Ayasofya’nın ikinci yapım evresini keşfetti, Galata, surlar ve kent topografyasına ilişkin çalışmalar yaptı. İstanbul kütüphanelerine 200 civarında kitap, makale ve kitap incelemesi bıraktı.</span></p>
				</div>
				<div epub:type="footnote" id="footnote-220-89">
					<p class="e-dipnotmetni"><a href="#footnote-220-89-backlink">89</a><span class="CharOverride-7">	Wolfgang Müller-Wiener (1923-1991): Prof. Dr., Alman mimar ve arkeolog. 1975’te İstanbul Alman Arkeoloji Enstitüsü Müdürlüğü ve İstanbul Üniversitesi Edebiyat Fakültesi Arkeoloji Bölümü mimarlık tarihi öğretim üyeliğinde bulundu. Antik İstanbul limanlarını araştırdı, İstanbul’un en büyük antik limanının Langa Bostonları'nda yani bugün Marmaray Yenikapı İstasyonu’nun bulunduğu yerde olduğunu söylemişti. </span></p>
				</div>
				<div epub:type="footnote" id="footnote-220-90">
					<p class="e-dipnotmetni"><a href="#footnote-220-90-backlink">90</a><span class="CharOverride-7">	Gerhart Rodenwaldt (1886-1945 ): Prof. Dr., Alman arkeolog. Giessen ve Berlin üniversitelerindeki öğretim üyeliğinin yanı sıra, başta Atina olmak üzere pek çok tarihî şehirdeki antik kentin tarihine ilişkin önemli saptamalarda bulundu.</span></p>
				</div>
				<div epub:type="footnote" id="footnote-220-91">
					<p class="e-dipnotmetni"><a href="#footnote-220-91-backlink">91</a><span class="CharOverride-7">	Templin’in işgali: Türk basınına da yansıyan Şubat 1945 Yalta Konferansı sonuçlarına göre, Büyük Britanya ve ABD, Sovyetler Birliği'ne Oder Nehri’ne kadar olan bölgenin onlara verilmesi teklif etti. Semavi Eyice, bu haberleri Türk basınından ve Türk öğrencilerden öğrendiğini ve Alman ev sahiplerini uyardığını anlatıyor. Ağustos 1945’te Potsdam Konferansı toplandığında ise Sovyet ordusu Oder-Neisse Hattı’nın doğusundaki bütün toprakları işgal etmişti. Oder Nehri, bugün Polonya-Almanya sınırını oluşturuyor ve Semavi Eyice’nin yanında kaldığı Alman ailenin Templin’deki evi bu nehrin hemen kıyısında. Savaş dönemi, Sovyetler Templin’i de işgal etmiş, Doğu Berlin’e kadar ilerlemişti. </span></p>
				</div>
				<div epub:type="footnote" id="footnote-220-92">
					<p class="e-dipnotmetni"><a href="#footnote-220-92-backlink">92</a><span class="CharOverride-7">	Memalik-i Mahruse-i Şahane: Osmanlı Devleti nüfus cüzdanı.</span></p>
				</div>
				<div epub:type="footnote" id="footnote-220-93">
					<p class="e-dipnotmetni"><a href="#footnote-220-93-backlink">93</a><span class="CharOverride-7">	Shakespeare Şatosu: Kronborg, Shakespeare’in </span><span class="italik">Hamlet</span><span class="CharOverride-7">’i yazdığı ve 1420’de inşa edilmiş bir şato.</span></p>
				</div>
				<div epub:type="footnote" id="footnote-220-94">
					<p class="e-dipnotmetni"><a href="#footnote-220-94-backlink">94</a><span class="CharOverride-7">	Kudret Ersoy, Hamburg Başkonsolosu (1940-45) ve Galip Evren, Hamburg Konsolosu (1942-45).</span></p>
				</div>
				<div epub:type="footnote" id="footnote-220-95">
					<p class="e-dipnotmetni"><a href="#footnote-220-95-backlink">95</a><span class="CharOverride-7">	Arjantinlilerin Türklerle enterne edilmesi: Arjantin de Türkiye gibi müttefik ülkeleri tarafından Almanya ile münasebetleri kesmeye zorlanmıştı. II. Dünya Savaşı sırasında gizlice Nazi Almanya’sı yanlısı tutum sergilediği gerekçesiyle Pan-American Konseyi’nden çıkarılan Arjantin, Türkiye gibi Almanya ile önce ilişkileri durdurma sonra da 27 Mart 1945’te savaş ilan etme kararı almıştı. Bu kararın ardından, Türkiye’nin kiraladığı Drott Ni Halm Gemisi Arjantinlileri de Akdeniz limanlarına taşımıştı. </span></p>
				</div>
				<div epub:type="footnote" id="footnote-220-96">
					<p class="e-dipnotmetni"><a href="#footnote-220-96-backlink">96</a><span class="CharOverride-7">	Ekrem Akurgal (1911-2002): Ord. Prof. Dr., Ankara Üniversitesi Dil Tarih Coğrafya Fakültesi öğretim üyesi. Son vasiyeti, ömrünün 30 yılını verdiği Smyrna kazısına gömülmekti ancak vasiyeti yerine getirilmedi. Babasının isteği üzerine Soyadı Kanunu çıkınca bir Sümer kralının adı olan ve Türkçeye “Büyük ülkenin babası” anlamına gelen “a-baba”, su; kur-“ülke” ve gal-“büyük” kelimelerinin yan yana gelmesinden oluşan Akurgal soyadını aldı.</span></p>
				</div>
				<div epub:type="footnote" id="footnote-220-97">
					<p class="e-dipnotmetni"><a href="#footnote-220-97-backlink">97</a><span class="CharOverride-7">	Gott mit uns: Tanrı bizimledir.</span></p>
				</div>
				<div epub:type="footnote" id="footnote-220-98">
					<p class="e-dipnotmetni"><a href="#footnote-220-98-backlink">98</a><span class="CharOverride-7">	Cemil Koçak’ın </span><span class="italik">Milli Şef Dönemi</span><span class="CharOverride-7"> kitabında, 30 Aralık 1941’de Sovyet Ordusu’ndan alınan Türk kökenli Müslüman savaş esirlerden önce 162. Türk tümeni, sonra Türkmen, Özbek, Kazak, Kırgız, Taciklerden oluşan Türkistan gönüllü kıtası ve Azeri, Dağıstanlı ile Çeçenlerden de “Kafkas Müslüman Gönüllü Kıtası” oluşturulduğu, 180 bin askerlik bu kıtaların Stalingrad’da, Kafkaslarda ve Kuzey İtalya’da savaştığı, büyük çoğunluğunun öldüğü belirtiliyor.</span></p>
				</div>
				<div epub:type="footnote" id="footnote-220-99">
					<p class="e-dipnotmetni"><a href="#footnote-220-99-backlink">99</a><span class="CharOverride-7">	İstanbul Üniversitesi Edebiyat Fakültesi: Semavi Eyice’nin yaklaşık yarım asrının geçtiği bu fakültenin binası, Zeynep Kamil Hastanesi’ne ismini veren Zeynep Hanım Konağı’nın 1942 yılında yanması üzerine, bu binanın yerinde yapıldı. İnşaat sırasında fakülte bugün Mimar Sinan Üniversitesi Fındıklı yerleşkesi olarak kullanılan eski Osmanlı Meclis-i Mebusan binasında eğitim verdi. </span></p>
				</div>
				<div epub:type="footnote" id="footnote-220-100">
					<p class="e-dipnotmetni"><a href="#footnote-220-100-backlink">100</a><span class="CharOverride-7">	Ernst Diez (1878-1961): Prof. Dr., Viyana, Pennslyvania Bryan Mawr College ve İstanbul Üniversitesi öğretim üyesi, ilk Türk-İslam sanat tarihçilerinden. Diez’in Selçuklu ve Osmanlı dinî mimarisini de anlattığı İslam sanatı el kitabı, İslam sanat tarihinin ilk sentezi olarak kabul edilir. 13 yıl ABD, Çin, Japonya ve Hindistan’da öğretim üyeliği ve araştırmacı olarak yer aldı. II. Dünya Savaşı sırasında görev yaptığı İstanbul Üniversitesi’nde Türkiye’nin Almanya ile ilişkileri kesmesi nedeniyle enterne edilerek Kırşehir’de ev hapsine konuldu. Kitabındaki çeviri hatalar ınedeniyle “İlmî yetersizlik” gerekçesiyle İstanbul Üniversitesi’ndeki sözleşmesi feshedildi.</span></p>
				</div>
				<div epub:type="footnote" id="footnote-220-101">
					<p class="e-dipnotmetni"><a href="#footnote-220-101-backlink">101</a><span class="CharOverride-7">	Arif Müfit Mansel (1905-1975): Ord. Prof., öğretim üyesi, yazar. İstanbul Üniversitesi Klasik Arkeoloji Kürsüsü’nün kurucusu. Side ve Perge kazılarıyla 40’lı yıllarda Türkiye’nin arkeolojik çalışmalarının öncüsü oldu. </span></p>
				</div>
				<div epub:type="footnote" id="footnote-220-102">
					<p class="e-dipnotmetni"><a href="#footnote-220-102-backlink">102</a><span class="CharOverride-7">	İstanbul Üniversitesi (1933): Almanya’da Nazi yönetiminden kaçan 15 profesör ve uzmanın sığınmacı olarak Türkiye’ye gelmesini fırsat bilen Atatürk’ün direktifleri ile 6 Haziran 1933 tarih ve 2252 sayılı yasa ile İstanbul Darülfünunu kapatılarak yerine İstanbul Üniversitesi kuruldu. </span></p>
				</div>
				<div epub:type="footnote" id="footnote-220-103">
					<p class="e-dipnotmetni"><a href="#footnote-220-103-backlink">103</a><span class="CharOverride-7">	Steven Runciman (1903–2000): Prof. Dr., öğretim üyesi, yazar. İstanbul Üniversitesi Sanat Tarihi Bölümü. </span><span class="italik">Haçlılar Tarihi</span><span class="CharOverride-7"> ve </span><span class="italik">Konstantinopolis Düştü</span><span class="CharOverride-7"> kitaplarıyla bilinir.</span></p>
				</div>
				<div epub:type="footnote" id="footnote-220-104">
					<p class="e-dipnotmetni"><a href="#footnote-220-104-backlink">104</a><span class="CharOverride-7">	Helmuth Teodor Bossert (1889-1961): Prof. Dr., dilbilimci, arkeolog. İstanbul Üniversitesi Eski Önasya Dilleri Kürsü Başkanı, Arkeoloji Enstitüsü Müdürü. Geç Hitit kalesi olan Karatepe kazılarıyla Hitit hiyeroglif yazısının okunmasını sağlayan iki dilli yazıtlar bulmuştur. 34 kitap ve 107 makale yayımladı, Türk Halk Sanatı adını vermeyi düşündüğü kitabını hazırlarken öldü. </span></p>
				</div>
				<div epub:type="footnote" id="footnote-220-105">
					<p class="e-dipnotmetni"><a href="#footnote-220-105-backlink">105</a><span class="CharOverride-7">	Clemens Emin Bosch (1899-1955): Prof. Dr, İstanbul Üniversitesi Roma Tarihi ve eski Roma ve Yunan kitabeleri uzmanı. 1935-39 yılları arasında İstanbul Arkeoloji Müzesi’nde sikkeler uzmanı olarak görevlendirilmiş, antik döneme ilişkin üç ciltlik bir katalog ve rehber kitap hazırlamıştır.1939 tarihinde toplanan İstanbul Üniversitesi Profesörler Meclisi, oy birliğiyle kendisine Helenistik ve Roma devirleri profesörlüğü unvanı vererek bu alanda öğretim üyeliğine getirmiştir. Türk öğrenci ve asistanların yetişmesine katkıda bulunan ve doktora tez danışmanlığı da yapan C.E. Bosch, 1951 yılında geçirdiği felcin ardından sağlığına kavuşamayınca 2 Ağustos 1954 tarihli toplantısında yine Profesörler Meclisi tarafından sözleşmesi fesh edildi, bir yıl sonra da İstanbul’da vefat etti.</span></p>
				</div>
				<div epub:type="footnote" id="footnote-220-106">
					<p class="e-dipnotmetni"><a href="#footnote-220-106-backlink">106</a><span class="CharOverride-7">	Fritz Neumark (1990-1991): Ord. Prof., öğretim üyesi. İstanbul Üniversitesi İktisat Fakültesi’nde kamu maliyesi uzmanı. Bu alanda Türkiye’deki kanunların hazırlayıcısı. </span><span class="italik">Boğaziçi’ne Sığınanlar</span><span class="CharOverride-7"> kitabında, Nazi Almanya’sında Türkiye’ye gelen yüzlerce Yahudi asıllı Alman akademisyenin öyküsünü anlatır. Türk dostu olarak bilenen Prof. Neumark’ın, öğrencileriyle Boğaziçi’nde bir gezintiye çıktığı sırada bir öğrencinin “Avrupalılar Türkleri neden sevmez?” sorusu üzerine şu yanıtı verdiği iddia edilir: “Çok samimi olarak ifade edeyim ki Avrupalı, Türkleri sevmez ve sevmesi de mümkün değildir. Asırlardır kilisenin Türk ve İslam düşmanlığı Hristiyanlığın hücrelerine sinmiştir. Sebeplerine gelince: Sizler farkında değilsiniz ama onlar şu gerçeğin farkındadırlar. Tarihten Türk çıkarılırsa tarih kalmaz. Osmanlı arşivi tam olarak ortaya çıkarsa tarihin yeniden yazılması gerekir.”</span></p>
				</div>
				<div epub:type="footnote" id="footnote-220-107">
					<p class="e-dipnotmetni"><a href="#footnote-220-107-backlink">107</a><span class="CharOverride-7">	Ernst Eduard Hirsch (1902-1985): Prof. Dr., 1933-1943 yıllarında İstanbul Hukuk Fakültesi, 1943-1952 yıllarında da Ankara Hukuk Fakültesi’nde öğretim üyeliği yaptı. Başta Medeni Hukuk olmak üzere pek çok yasanın hazırlanmasında öncü oldu. Türk tebaasına geçince maddi kayba uğrasa da savaş sona erdikten sonra da uzun yıllar Türkiye’de kaldı. Yahudi kökenli olması nedeniyle 1933 Almanya’dan ayrılan Prof. Hirsch’in, 1955 yıllında Berlin Serbest Üniversitesi’ne rektör olarak geri dönse ölene kadar Türk pasaportunu taşıdığı belirtilir. Weimar Cumhuriyeti’nin çöküş yıllarına, Atatürk Türkiye’sinin ilk 30 yılına ilişkin anıları dönemin siyasi tarihine ışık tutucu niteliktedir.</span></p>
				</div>
				<div epub:type="footnote" id="footnote-220-108">
					<p class="e-dipnotmetni"><a href="#footnote-220-108-backlink">108</a><span class="CharOverride-7">	Hilmi Ziya Ülken (1901-1974): Ord. Prof., felsefeci, sosyolog. Hilmi Ziya Ülken Dante’nin </span><span class="italik">İslam’daki Yaratış ve Ahiret Görüşü</span><span class="CharOverride-7"> ve İbn Arabi’nin </span><span class="italik">Fütuhat el-Mekkiye</span><span class="CharOverride-7"> eserinden yararlandığını yazar.</span></p>
				</div>
				<div epub:type="footnote" id="footnote-220-109">
					<p class="e-dipnotmetni"><a href="#footnote-220-109-backlink">109</a><span class="CharOverride-7">	Mazhar Şevket İpşiroğlu (1908-1985): Prof. Dr., öğretim üyesi, yazar. İstanbul Üniversitesi Estetik ve Sanat Tarihi Kürsü Başkanı. Doktora tezini Almanca Hegel Estetiği üzerine yaptı.</span></p>
				</div>
				<div epub:type="footnote" id="footnote-220-110">
					<p class="e-dipnotmetni"><a href="#footnote-220-110-backlink">110</a><span class="CharOverride-7">	Ahmet Hamit Olgunsu (1885-1967): Ord. Prof., öğretim üyesi, yazar. İstanbul Üniversitesi Edebiyat Fakültesi Dekanı, Yakın Çağ Kürsüsü Başkanı.</span></p>
				</div>
				<div epub:type="footnote" id="footnote-220-111">
					<p class="e-dipnotmetni"><a href="#footnote-220-111-backlink">111</a><span class="CharOverride-7">	Mükremin Halil Yinanç (1900-1965): Ord. Prof., öğretim üyesi, yazar. Türk Tarih Kurumu Kurucu üyesi, İstanbul Üniversitesi Yakın Çağ Kürsüsü Başkanı, Kadı Halil Kâmil Efendi’nin oğlu. Galatasaray Lisesi ve İstanbul Üniversitesi öğretim üyesi.</span></p>
				</div>
				<div epub:type="footnote" id="footnote-220-112">
					<p class="e-dipnotmetni"><a href="#footnote-220-112-backlink">112</a><span class="CharOverride-7">	Halet Çambel (1916-2014): Prof. Dr, İstanbul Üniversitesi Arkeoloji Bölümü öğretim üyesi. 1936’da Berlin Olimpiyatları’na giderek Olimpiyatlara giden ilk kadın sporcu oldu. Hititçenin çözülmesinde öne çıktı. </span></p>
				</div>
				<div epub:type="footnote" id="footnote-220-113">
					<p class="e-dipnotmetni"><a href="#footnote-220-113-backlink">113</a><span class="CharOverride-7">	Nail Vahdeti Çakırhan (1910-2008): Mimarlık eğitimi almadığı halde Uluslararası Ağa Han Mimarlık ödülü alan tek isim, restoratör, şair, gazeteci. Şiirlerinde Nail V. İmzasını kullandı. Halet Çambel’in eşi. </span></p>
				</div>
				<div epub:type="footnote" id="footnote-220-114">
					<p class="e-dipnotmetni"><a href="#footnote-220-114-backlink">114</a><span class="CharOverride-7">	Halide Edip Adıvar (1884-1964): Prof. Dr, gazeteci, yazar, siyasetçi. I. TBMM Hükümeti Sağlık Bakanı Adnan Adıvar’ın eşi. Halkı Kurtuluş Savaşı’na katılmaya davet eden konuşmaları ve çalışmaları nedeniyle asker olmadığı halde rütbe verilerek “Onbaşı Halide” olarak anıldı, Anadolu Ajansı’nın kurulmasına öncülük etti. İstanbul Üniversitesi İngiliz Filoloji Kürsü Başkanı. </span><span class="italik">Vurun Kahpeye</span><span class="CharOverride-7"> ve </span><span class="italik">Sinekli Bakkal</span><span class="CharOverride-7"> gibi ünlü eserlerin yazarı. Kurtuluş Savaşı’nda birlikte hareket etseler de daha sonra Atatürk ve CHP’yle yolları ayrıldı, yurtdışına çıkmak zorunda kaldı ve Atatürk’ün vefatının ardından döndüğü Türkiye’de DP’den vekil olarak TBMM’ye girdi.</span></p>
				</div>
				<div epub:type="footnote" id="footnote-220-115">
					<p class="e-dipnotmetni"><a href="#footnote-220-115-backlink">115</a><span class="CharOverride-7">	Mandacılık: Halide Edip, </span><span class="italik">Cumhuriyet</span><span class="CharOverride-7"> gazetesinin kurucusu Yunus Nadi ile birlikte oluşturduğu Türk-Wilson Cemiyeti ile ABD Başkanı Woodrow Wilson’a Amerikan mandası istemiyle mektupla başvuruda bulundu. Sivas Kongresi öncesinde Atatürk’e gönderdiği mektupta “Amerikan Mandaterliği’nin Türkiye için en az tehlikeli bir yol olduğunu, bu gerçekleşirse Türk köylüsünün modern bir duruma gelebileceğini” savundu. Atatürk, </span><span class="italik">Nutuk</span><span class="CharOverride-7">’ta Adıvar’ın görüşlerini, gönderdiği mektupla birlikte anlatır: Mektupta, “Serüven ve kutsal savaş zamanı artık geçmiştir” diyen Adıvar’ın Sivas Kongresi’nde Amerikan mandasının kabul edilmesinin bir zorunluluk olduğunu söylediğine ve kongrede, “Amerikan komisyonunu alıkoymaya çalıştıklarını”, “Kongreye Amerikalı bir gazeteci göndermeyi bile belki başarabileceğiz” dediğine yer verilir. Halide Edip Adıvar ise hatıralarını anlattığı </span><span class="italik">Türk’ün Ateşle İmtihanı</span><span class="CharOverride-7">’nda, “Herkes gibi ben de 1914’ten itibaren geçen hadiselerin tesiriyle yorgun, şaşkın ve canımdan bıtkın bir vaziyetteydim” dedikten sonra, Wilson’a Türkiye’nin yeni bir taarruzdan korunması ve kalkınmasının sağlanması için böyle bir mektup gönderdiğini anlatır. </span></p>
				</div>
				<div epub:type="footnote" id="footnote-220-116">
					<p class="e-dipnotmetni"><a href="#footnote-220-116-backlink">116</a><span class="CharOverride-7">	150’likler: Cumhuriyet’in ilanının ardından, Kurtuluş Savaşı sırasında düşman ile işbirliği yaptığı gerekçesiyle, TBMM’nin 1 Haziran 1924’te 150 kişiyi sınır dışı etmesi. Listede Sultan Vahdettin’in maiyeti ve Sevr Antlaşması'na imza atan isimlerin yanı sıra, Çerkez Ethem gibi isyana kalkışmış ya da muhalif hareketlere karışmış asker, bürokrat, sivil isimler yer alıyordu. </span></p>
				</div>
				<div epub:type="footnote" id="footnote-220-117">
					<p class="e-dipnotmetni"><a href="#footnote-220-117-backlink">117</a><span class="CharOverride-7">	Oktay Aslanapa (1914-2013): Prof. Dr., öğretim üyesi, yazar. İstanbul Üniversitesi Sanat Tarihi ve Türk-İslam Sanat Kürsüsü Başkanı. Anadolu’daki kazı ve araştırma gezileri ve incelemelerine her kademede öğrencilerini de alarak onların çeşitli alanlarda yetişmelerini sağladı. Son nefesine kadar Mimar Sinan Üniversitesi’nde öğretim üyesi olarak ders vermeye devam eden Prof. Aslanapa, Darülaceze’de 98 yaşında vefat etti. </span></p>
				</div>
				<div epub:type="footnote" id="footnote-220-118">
					<p class="e-dipnotmetni"><a href="#footnote-220-118-backlink">118</a><span class="CharOverride-7">	Tahsin Öz (1883-1973): İstanbul Müzeleri Müdür Muavini ve Topkapı Sarayı Müze Müdürü, Türk Tarih Kurumu ve Alman Eski Eserler Enstitüsü üyesi.</span></p>
				</div>
				<div epub:type="footnote" id="footnote-220-119">
					<p class="e-dipnotmetni"><a href="#footnote-220-119-backlink">119</a><span class="CharOverride-7">	Sedat Çetinbaş (1889-1965): Mimar, siyasetçi. Cumhuriyet Dönemi ilk mimar ve restoratörleri ve Eski Eserleri ve Anıtları Koruma Heyeti kurucu üyelerinden. 1957-1960 yılları arası İstanbul milletvekilli.</span></p>
				</div>
				<div epub:type="footnote" id="footnote-220-120">
					<p class="e-dipnotmetni"><a href="#footnote-220-120-backlink">120</a><span class="CharOverride-7">	Andreas Bertalan Schwarz (1886-1953): Ord. Prof. öğretim üyesi, yazar. İstanbul Üniversitesi Hukuk Fakültesi Roma ve Medeni Hukuk dersleri verdi. </span><span class="italik">Medeni Hukuka Giriş</span><span class="CharOverride-7">,</span><span class="italik"> Aile Hukuku</span><span class="CharOverride-7">, </span><span class="italik">Roma Hukuku,</span><span class="CharOverride-7"> </span><span class="italik">Borçlar Hukuku </span><span class="CharOverride-7">kitapları, ders kitabı olarak okutuldu. </span></p>
				</div>
				<div epub:type="footnote" id="footnote-220-121">
					<p class="e-dipnotmetni"><a href="#footnote-220-121-backlink">121</a><span class="CharOverride-7">	Sabri Fehmi Ülgener (1911-1983): Prof. Dr., öğretim üyesi, yazar. İstanbul Üniversitesi İktisat Fakültesi Dekanı. Feodalizmden kapitalizme geçiş sürecinden, Doğu’nun etkisi üzerine çalışmaları, Batı’nın yanı sıra Doğu’nun ekonomik gelişimini de bilmesiyle yayınladığı makaleleri dünyada da ilgi çekti. Bu alanda</span><span class="italik"> Zihniyet, Aydınlar ve İzmler</span><span class="CharOverride-7">, </span><span class="italik">İktisadi Çözülmenin Ahlâk ve Zihniyet Dünyası</span><span class="CharOverride-7"> </span><span class="italik">ve Darlık Buhranları</span><span class="CharOverride-7"> ve </span><span class="italik">İslâm İktisat Siyaseti</span><span class="CharOverride-7"> adlı kitapları yazdı. </span></p>
				</div>
				<div epub:type="footnote" id="footnote-220-122">
					<p class="e-dipnotmetni"><a href="#footnote-220-122-backlink">122</a><span class="CharOverride-7">	Nurettin Topçu (1909-1975): Doç. Dr., felsefeci ve yazar. Galatasaray, Vefa ve Haydarpaşa liselerinde öğretmenlik yaptı. Türk Kültür Ocağı, Türk Milliyetçiler Cemiyeti, Milliyetçiler Derneği ve Türkiye Milliyetçiler Derneği ve </span><span class="italik">Hareket</span><span class="CharOverride-7"> dergisinde dönemin gençlerine fikrî önderlik yaptı. Said-i Nursi, Nakşi Şeşli Abdülaziz Bekkine, Celal Ökten ile yakın ilişkileri oldu.</span></p>
				</div>
				<div epub:type="footnote" id="footnote-220-123">
					<p class="e-dipnotmetni"><a href="#footnote-220-123-backlink">123</a><span class="CharOverride-7">	Mehmet Kaplan (1915-1986): Prof. Dr., edebiyatçı, öğretim üyesi ve yazar. Erzurum Üniversitesi Edebiyat Fakültesi kurucu dekanı ve rektör yardımcısı, İstanbul Üniversitesi Türkiyat Enstitüsü Müdürü ve Türk Dili ve Edebiyatı Bölüm Başkanı, Atatürk Kültür, Dil ve Tarih Yüksek Kurumu üyesi. </span><span class="italik">Gençlik</span><span class="CharOverride-7">, </span><span class="italik">İnkılapçı Gençlik</span><span class="CharOverride-7">, </span><span class="italik">Hareket</span><span class="CharOverride-7">, </span><span class="italik">Şadırvan</span><span class="CharOverride-7">, </span><span class="italik">İstanbul</span><span class="CharOverride-7">, </span><span class="italik">Çağrı</span><span class="CharOverride-7">,</span><span class="italik"> Hisar</span><span class="CharOverride-7">, </span><span class="italik">Türk Edebiyatı</span><span class="CharOverride-7"> dergilerinde yazdı, dilin yenileştirilmesi çalışmalarına tepki gösterdi. </span></p>
				</div>
				<div epub:type="footnote" id="footnote-220-124">
					<p class="e-dipnotmetni"><a href="#footnote-220-124-backlink">124</a><span class="CharOverride-7">	Alparslan Türkeş (1917-1997): Asker, siyasetçi, yazar. 1944’te üsteğmenken Nihal Atsız ile birlikte yargılandığı ırkçılık davasında dokuz ay tutuklu kaldı. 1955’te Amerikan Harp Akademisi’ni bitirdi, iki yıl Washington’da Türk Genelkurmay temsilcisi oldu. 1959’da Almanya Atom ve Nükleer Okulu eğitimi sonrasında albay rütbesiyle Kara Kuvvetleri Komutanlığı NATO Şube Müdürü oldu. 27 Mayıs 1960 Darbesi’ni, radyodan okuyan “Kudretli Albay” olarak anıldı. Darbeyi yapan Milli Birlik Komitesi’ndeki 14 askerle birlikte sürgüne gönderildi, Yeni Delhi müşaviri oldu. 1963’te Türkiye Huzur ve Yükselme Derneği, Cumhuriyetçi Köylü Millet Partisi, Milliyetçi Çalışma Partisi ve Milliyetçi Hareket Partisi kurucusu oldu. Parti ambleminde üç hilali kullandı. 1975’te başbakan yardımcısı oldu. 12 Eylül Darbesi sonrasında 4,5 yıl tutuklu kaldığı MHP davasında idam cezası istemiyle yargılanırken beraat etti.</span></p>
				</div>
				<div epub:type="footnote" id="footnote-220-125">
					<p class="e-dipnotmetni"><a href="#footnote-220-125-backlink">125</a><span class="CharOverride-7">	Hüseyin Nihal Atsız (1905-1975): Tarihçi, öğretmen, milliyetçilik akımlarının öncüsü. Askerî Tıbbiye’de okurken Ziya Gökalp’in cenaze töreninde milliyetçilik kavgası yaptığı ve Arap asıllı teğmen Mesut Süreyya’ya selam vermediği gerekçesiyle ordudan ihraç edildi. 17 sayı çıkardığı </span><span class="italik">Atsız Mecmua</span><span class="CharOverride-7">’da Mehmet Fuad Köprülü, Zeki Velidî Togan, Abdülkadir İnan gibi edebiyat ve tarihçilerle birlikte Cumhuriyet Devri Türkçülüğü öncülerinden oldu. I. Türk Tarih Kongresi’nde Prof. Togan’a gösterilen, “Sizin öğretim üyesi olmanızdan utanç duyuyoruz” şeklindeki tepkilerin ardından Pertev Naili Boratav’ın da aralarında bulunduğu sekiz arkadaşıyla birlikte daha sonra Milli Eğitim Bakanı olan Dr. Reşid Galib’e, “Togan’ın talebesi olmakla iftihar ederiz” yazılı faks çekti, ardından üniversitedeki asistanlığına son verildi. Mart 1944’te devrin Başbakanı Şükrü Saraçoğlu’nu komünistleri kolladığı gerekçesiyle istifaya davet eden mektubunun ardından İstanbul ve Ankara’daki milliyetçi hareketleri kışkırttığı iddia edildi, Türkeş ve Togan ile birlikte tutuklansa da beraat etti.</span></p>
				</div>
				<div epub:type="footnote" id="footnote-220-126">
					<p class="e-dipnotmetni"><a href="#footnote-220-126-backlink">126</a><span class="CharOverride-7">	Fethi Tevetoğlu (1916-1989): Doktor, yazar ve siyasetçi. Lise çağında katıldığı Türkçülük hareketinde yazılarıyla dikkat çekti. </span><span class="italik">Türk Ansiklopedisi</span><span class="CharOverride-7"> ve Komünizmle Mücadele Derneği yöneticiliği yaptı. Irkçılık davasında Togan, Atsız, Türkeş ile birlikte yargılandı. AP senatörlüğünde bulundu. </span></p>
				</div>
				<div epub:type="footnote" id="footnote-220-127">
					<p class="e-dipnotmetni"><a href="#footnote-220-127-backlink">127</a><span class="CharOverride-7">	Afet İnan (1908-1985): Prof. Dr., sosyolog, tarihçi, Atatürk’ün manevi kızı. Ankara Üniversitesi öğretim üyesi, Türk Tarih Kurumu kurucu as başkanı, Türk Kadınının Sosyal Hayatını Tetkik Kurumu ve Çocuk Haklarını Koruma Derneği kurucusu. Türk Tarih Heyeti ile birlikte Türk Tarih Tezi’nin temelini oluşturacak </span><span class="italik">Türk Tarihinin Ana Hatları</span><span class="CharOverride-7"> kitabını kaleme aldı, kitap 1941’e kadar okullarda ders kitabı olarak okutuldu. </span></p>
				</div>
				<div epub:type="footnote" id="footnote-220-128">
					<p class="e-dipnotmetni"><a href="#footnote-220-128-backlink">128</a><span class="CharOverride-7">	Uluğ Bahadır Alkım (1915-1981): Prof. Dr., öğretim üyesi, arkeolog. Bossert’in ölümünün ardından İstanbul Üniversitesi Eski Ön Asya Dilleri Kürsü Başkanı oldu. Hititoloji uzmanı.</span></p>
				</div>
				<div epub:type="footnote" id="footnote-220-129">
					<p class="e-dipnotmetni"><a href="#footnote-220-129-backlink">129</a><span class="CharOverride-7">	Münir Aktepe (1917-1996): Prof. Dr., öğretim üyesi, yazar. İstanbul Üniversitesi Yeniçağ Tarihi Kürsüsü profesörü. Türk Tarih Kurumu üyesi. 27 Mayıs Darbesi’yle üniversiteden uzaklaştırılan 147’lik öğretim üyelerinden. </span></p>
				</div>
				<div epub:type="footnote" id="footnote-220-130">
					<p class="e-dipnotmetni"><a href="#footnote-220-130-backlink">130</a><span class="CharOverride-7">	Ömer Faruk Akün (1926- ): Prof. Dr. , öğretim üyesi, yazar. Yeni Türk edebiyatı uzmanı. </span><span class="italik">Namık Kemal’in Mektupları</span><span class="CharOverride-7"> ve </span><span class="italik">Türk Dili Karşısında Türk Münevveri</span><span class="CharOverride-7"> kitaplarının yazarı.</span></p>
				</div>
				<div epub:type="footnote" id="footnote-220-131">
					<p class="e-dipnotmetni"><a href="#footnote-220-131-backlink">131</a><span class="CharOverride-7">	Fatma Sultan Camii Şeyhi İsmail Necati Efendi (1839-1921): Nakşî Gümüşhaneli Ahmet Ziyaüddin Efendi’nin halifelerinden. Şeyh Necati Efendi, aynı zamanda İstanbul Müftüsü Mehmet Fehmi Ülgener’in babası ve İstanbul Üniversitesi İktisat Fakültesi Dekanı Prof. Dr. Sabri Ülgener’in dedesi. </span></p>
				</div>
				<div epub:type="footnote" id="footnote-220-132">
					<p class="e-dipnotmetni"><a href="#footnote-220-132-backlink">132</a><span class="CharOverride-7">	Hrant Der Andreasyan (1892-1918): Tarihçi, yazar. İstanbul Üniversitesi Tarih Bölümü öğretim üyesi. Osmanlı dönemine ilişin Ermenice yazılmış ve döneme ilişkin önemli belgeler içeren eserleri ve çok sayıda ünlü seyyahın kitaplarını günümüz Türkçesine çevirdi.</span></p>
				</div>
				<div epub:type="footnote" id="footnote-220-133">
					<p class="e-dipnotmetni"><a href="#footnote-220-133-backlink">133</a><span class="CharOverride-7">	Ğugas İnciciyan (1758-1823): Ermeni rahip ve coğrafyacı. Ermeni tarihinin yanı sıra Osmanlı ve İstanbul coğrafyasına dair ayrıntılı kitapları bulunur. </span></p>
				</div>
				<div epub:type="footnote" id="footnote-220-134">
					<p class="e-dipnotmetni"><a href="#footnote-220-134-backlink">134</a><span class="CharOverride-7">	Cyril Mango (1928- ): Prof. Dr., Bizans sanat tarihi uzmanı. Oxford Üniversitesi öğretim üyesi. Ayasofya mozaikleri hakkında </span><span class="italik">The Mosaics of St. Sophia at Istanbul</span><span class="CharOverride-7"> kitabının yazarı. </span></p>
				</div>
				<div epub:type="footnote" id="footnote-220-135">
					<p class="e-dipnotmetni"><a href="#footnote-220-135-backlink">135</a><span class="CharOverride-7">	Aziz Ogan (1888-1956): Müzeci, arkeolog. Ayasofya’nın müzeye dönüşmesini sağlayan isimlerden. İzmir Arkeoloji Müzesi kurucusu ve İstanbul Arkeoloji Müzesi müdürü. Babası Hacı Ahmed Halilzade Ahmed’in arkadaşı Osman Hamdi Bey’in desteğiyle arkeoloji ve müzeciliğe yöneldi. Arkeoloji Müzesi’ndeki eserlerin sınıflandırılması, kimya laboratuvarı ve fotoğraf ile heykel atölyelerinin kurulmasını sağladı. İlk Türk kadın arkeologlardan Prof. Dr. Jale İnan’ın babası.</span></p>
				</div>
				<div epub:type="footnote" id="footnote-220-136">
					<p class="e-dipnotmetni"><a href="#footnote-220-136-backlink">136</a><span class="CharOverride-7">	Macit Gökberk (1908-1993): Prof. Dr., felsefeci, yazar, öğretim üyesi. Türk Dil Kurumu Başkanı. Dil ve dilin sadeleşmesi üzerine çalışmalar yaptı.</span></p>
				</div>
				<div epub:type="footnote" id="footnote-220-137">
					<p class="e-dipnotmetni"><a href="#footnote-220-137-backlink">137</a><span class="CharOverride-7">	Kurt Erdman (1901-1964): Prof. Dr., sanat tarihçisi ve yazar. Türk-İslam sanatı uzmanı, bu alanda 320 kitap ve makale yayınladı. Ağırlıklı olarak Sasani sanatıyla ilgilendi.</span></p>
				</div>
				<div epub:type="footnote" id="footnote-220-138">
					<p class="e-dipnotmetni"><a href="#footnote-220-138-backlink">138</a><span class="CharOverride-7">	Albert Gabriel (1883-1972): Prof. Dr., ressam, mimar, arkeolog, Türk Sanatı uzmanı. İstanbul Üniversitesi Sanat Tarihi Kürsü Başkanı (1926-30), İstanbul Fransız Arkeoloji Enstitüsü kurucusu. Henüz Osmanlı idaresindeyken Rodos’tan Hasankeyf’e, pek çok tarihî yapının ilk fotoğrafçısı bir seyyah. Yahya Kemal Beyatlı ve Ahmet Hamdi Tanpınar’ın Fransızca çevirmeni. </span></p>
				</div>
				<div epub:type="footnote" id="footnote-220-139">
					<p class="e-dipnotmetni"><a href="#footnote-220-139-backlink">139</a><span class="CharOverride-7">	Osman Hamdi Bey (1842-1910) ve kardeşi Halil Ethem Eldem (1861-1938): Hamdi Bey müzeci, ünlü “Kaplumbağa Terbiyecisi” tablosunun ressamı, ilk Kadıköy Belediye Başkanı. İstanbul Arkeoloji Müzesi’nin kurucusu. Ölümünden sonra yerine kardeşi Halil Ethem Bey müdür oldu. Osmanlı sadrazamlarından İbrahim Ethem Paşa’nın oğlu olan Osman Hamdi Bey’in oğlu Edhem, yeğenleri Cemal ve Ekrem Reşit Rey kardeşler, bir sonraki nesilde ise mimar Sedad Eldem ve MİT Müsteşar Yardımcısı Hiram Abbas yer almakta. </span></p>
				</div>
				<div epub:type="footnote" id="footnote-220-140">
					<p class="e-dipnotmetni"><a href="#footnote-220-140-backlink">140</a><span class="CharOverride-7">	Theodor Wiegand (1864-1936): Arkeolog, Alman Arkeoloji Enstitüsü Müdürü. I. Dünya Savaşı yıllarında Osmanlı Ordusu’nda yüzbaşı unvanıyla Şam’da askerlik yaptı.</span></p>
				</div>
				<div epub:type="footnote" id="footnote-220-141">
					<p class="e-dipnotmetni"><a href="#footnote-220-141-backlink">141</a><span class="CharOverride-7">	Halil İbrahim Şaban Demircioğlu (1905-1972): Prof. Dr., eski çağ tarihçisi, yazar, çevirmen. Ankara ve İstanbul Üniversitesi öğretim üyesi, Türk Tarih Kurumu, Türk Dil Kurumu, Alman Arkeoloji Enstitüsü ve Alman Şarkiyat Cemiyeti üyesi, Başbakanlık Arşiv Müdürü (1956-1957), Basın Yayın ve Turizm Genel Müdürü (1958-1959). Türk hümanizmasının oluşması için çalıştı.</span></p>
				</div>
				<div epub:type="footnote" id="footnote-220-142">
					<p class="e-dipnotmetni"><a href="#footnote-220-142-backlink">142</a><span class="CharOverride-7">	Mozole: Günümüze ulaşmasa da Antik Çağ'ın yedi harikasından biri olarak kabul edilen Bodrum Mousolos, büyük Anadolu depreminin yaşandığı 1304'e kadar yaklaşık 1500 yıl ayakta kalan 41 metre yüksekliğindeki bir mezar anıt. Pers işgalinin yaşandığı dönemde Pers kökenli olmayan tek yönetici olan Mausolos, ülkeyi istediği gibi yönetse de her zaman Pers Krallığı’na bağlı kaldı.</span></p>
				</div>
				<div epub:type="footnote" id="footnote-220-143">
					<p class="e-dipnotmetni"><a href="#footnote-220-143-backlink">143</a><span class="CharOverride-7">	Sadi Irmak: 38. Türkiye Cumhuriyeti Hükümeti Başbakanı 12 Eylül Darbesi sonrası ilk TBMM Meclis Başkanı.</span></p>
				</div>
				<div epub:type="footnote" id="footnote-220-144">
					<p class="e-dipnotmetni"><a href="#footnote-220-144-backlink">144</a><span class="CharOverride-7">	Ekrem Hakkı Ayverdi (1899-1984): Tarihçi, mimar, yazar. Çok sayıda Türk-İslam eserinin restoratörü. İstanbul Fetih Derneği kurucusu, Kubbealtı Akademisi, İstanbul ve Yahya Kemal Enstitüsü üyesi. </span><span class="italik">Avrupa’da Osmanlı Mimari Eserleri </span><span class="CharOverride-7">kitabının yazarı.</span></p>
				</div>
				<div epub:type="footnote" id="footnote-220-145">
					<p class="e-dipnotmetni"><a href="#footnote-220-145-backlink">145</a><span class="CharOverride-7">	İbnülemin Mahmut Kemal İnal (1870-1957): Tarihçi, mutasavvıf, yazar. Osmanlı’dan Cumhuriyet döneminde arşivlerin nakli işlemine başkanlık etti. Süleymaniye Camii Külliyesi’ndeki Evkaf-ı İslamiye Müzesi kurucusu. Mehmet Akif’in babası İpekli Mehmet Tahir Efendi’den özel dersler aldı. Vefa’daki evi, muhafazakâr fikir adamı ve şairlerin toplantı merkezi gibi kullanıldı. </span></p>
				</div>
				<div epub:type="footnote" id="footnote-220-146">
					<p class="e-dipnotmetni"><a href="#footnote-220-146-backlink">146</a><span class="CharOverride-7">	Feridun Dirimtekin (1894-1976): Tarih öğretmeni, Ayasofya Müzesi Müdürü (1955-71) Türk Hava Kurumu’nda reis muavini, Beden Terbiyesi İstanbul Bölge Müdürü, İstanbul Şehir Meclisi İmar Komisyonu Başkanı, Türkiye Turing ve Otomobil Kurumu Başkan Yardımcılığı görevini sürdürdü. Ayverdi ile birlikte, İstanbul’un Fethinin Beşyüzüncü Yıl Dönümünü Kutlama Derneği’ni yeniden yapılandırarak Fetih Derneği Enstitüsü’nü kurdu.</span></p>
				</div>
				<div epub:type="footnote" id="footnote-220-147">
					<p class="e-dipnotmetni"><a href="#footnote-220-147-backlink">147</a><span class="CharOverride-7">	Kurt Bittel (1907-1991): İstanbul Alman Arkeoloji Enstitüsü Müdürü (1938-1944), İstanbul Üniversitesi Edebiyat Fakültesi Prehistorya Bölümü öğretim üyesi. Londra Kraliyet Akademisi, Cambridge Prehistorya Derneği, Dublin İrlanda Kraliyet Akademisi, Arkeoloji Enstitüsü, Amerikan Arkeoloji Enstitüsü ve Türk Tarih Kurumu üyesi. </span></p>
				</div>
				<div epub:type="footnote" id="footnote-220-148">
					<p class="e-dipnotmetni"><a href="#footnote-220-148-backlink">148</a><span class="CharOverride-7">	Rudolf Naumann (1910-1996): Prof. Dr., Arkeolog, öğretim üyesi. 1960’ta İstanbul Alman Arkeoloji Enstitüsü müdürlüğüne getirildi. İstanbul Üniversitesi Edebiyat Fakültesi Arkeoloji Bölümü öğretim üyesi, İran’da Taht-ı Süleyman ile Türkiye’de Didyma ve Aizanoi kazıları başkanı.</span></p>
				</div>
				<div epub:type="footnote" id="footnote-220-149">
					<p class="e-dipnotmetni"><a href="#footnote-220-149-backlink">149</a><span class="CharOverride-7">	Wolfgang Müller-Wiener (1923-1991): Prof. Dr., mimar ve arkeolog. 1975’te İstanbul Alman Arkeoloji Enstitüsü müdürlüğüne atandı ve aynı dönemde İstanbul Üniversitesi Edebiyat Fakültesi Arkeoloji Bölümü öğretim üyeliği yaptı. Miletos kazılarının yönetimini üstlendi. İstanbul antik limanları üzerine dört kitap hazırladı. </span><span class="italik">Bizans’tan Osmanlı’ya İstanbul Limanı</span><span class="CharOverride-7"> adlı eserini tamamladığı gün İstanbul’da öldü.</span></p>
				</div>
				<div epub:type="footnote" id="footnote-220-150">
					<p class="e-dipnotmetni"><a href="#footnote-220-150-backlink">150</a><span class="CharOverride-7">	Süheyl Ünver (1898-1986): Ord. Prof., hekim, öğretim üyesi, yazar ve hattat. İstanbul Üniversitesi Tıp Tarihi Enstitüsü, Cerrahpaşa Tıp Fakültesi Tıp Tarihi ve Deontoloji Kürsüsü ve Topkapı Sarayı Nakışhane kurucusu, 18 bilimsel kuruluşun üyesi, 2500 kitap ve makalenin yazarı.</span></p>
				</div>
				<div epub:type="footnote" id="footnote-220-151">
					<p class="e-dipnotmetni"><a href="#footnote-220-151-backlink">151</a><span class="CharOverride-7">	Çelik Gülersoy (1930-2003): Turizmci, yazar. Türkiye Turing ve Otomobil Kurumu Genel Müdürü. Çamlıca Tepesi, Kariye Camisi, Soğukçeşme Sokağı, Malta Köşkü, Hıdiv Kasrı, Yeşil Konak, Sarı ve Beyaz köşkler gibi tarihsel yapıları onartarak bunlara yeni işlevler kazandırılmasını sağladı. İtalyan Cumhurbaşkanlığı Cavaliere ve Fransız Cumhurbaşkanlığı Ordre National du Merite nişanları ile Türkiye Cumhuriyeti Kültür ve Turizm Bakanlığı şeref plaketi sahibi.</span></p>
				</div>
				<div epub:type="footnote" id="footnote-220-152">
					<p class="e-dipnotmetni"><a href="#footnote-220-152-backlink">152</a><span class="CharOverride-7">	Osman Nuri Ergin (1883-1961): Kültür tarihçisi, yazar, öğretmen. İstanbul Darülfünunu Edebiyat Fakültesi’ni birincilikle bitirdi (1907). Abdülaziz Mecdi (Tolun), Babanzade Ahmed Naim, Muallim Cevdet (İnançalp), Mehmed Akif (Ersoy), İsmail Hakkı (İzmirli) gibi tanınmış kişilerin sohbetlerine katıldı. 1927’de İlk nüfus sayımına karar verildiğinde İstanbul’un 6214 sokağına 5 ay içinde ağırlıklı olarak Türk büyüklerinin adlarını vererek 38 haritalık şehir haritası hazırladı. Dârüşşafaka ve Vefa Lisesi’nde tarih, Amerikan Kız Koleji’nde ticaret ve dil dersleri, Polis Meslek Mektebi’nde kanun ve nizâmnâmeler dersi okuttu. İstanbul Belediyesi Atatürk Kitaplığı’nın kurulmasına öncülük ettik, 11 bin cilt kitabını bağışladı. </span></p>
				</div>
				<div epub:type="footnote" id="footnote-220-153">
					<p class="e-dipnotmetni"><a href="#footnote-220-153-backlink">153</a><span class="CharOverride-7">	Emel Esin (1914-1987): Dr., sanat tarihçisi, yazar. Necati Lugal’den Arapça ve Farsça, Zeki Velidî Togan’dan Orta Asya Tarihi, Harbert Jansky’den Ortaçağ Türkçe metinleri dersleri aldı. 1983 yılında, Atatürk Kültür Dil Tarih Yüksek Kurumu, Atatürk Kültür Merkezi asil üyeliğine seçildi. İlk eşi Mısır Prensi Vahid Yüsri Paşa’dan boşandıktan sonra büyükelçi Seyfullah Esin ile evlendi.</span></p>
				</div>
				<div epub:type="footnote" id="footnote-220-154">
					<p class="e-dipnotmetni"><a href="#footnote-220-154-backlink">154</a><span class="CharOverride-7">	Aristofanes (MÖ 456-MÖ 386): Komedya yazarı. </span><span class="italik">Kadınlar Savaşı</span><span class="CharOverride-7">,</span><span class="italik"> Barış</span><span class="CharOverride-7"> ve</span><span class="italik"> Kömürcüler</span><span class="CharOverride-7"> üçlemesi gibi eserlerinde, savaş çığırtkanlarını alaycı bir dille anlatır.</span></p>
				</div>
				<div epub:type="footnote" id="footnote-220-155">
					<p class="e-dipnotmetni"><a href="#footnote-220-155-backlink">155</a><span class="CharOverride-7">	Lemi Merey (1925-1991): Mimar. Yıldız Teknik Üniversitesi Restorasyon Anabilimdalı öğretim üyesi ve Yıldız Teknik Üniversitesi Meslek Yüksek Okulu Müdürü.</span></p>
				</div>
				<div epub:type="footnote" id="footnote-220-156">
					<p class="e-dipnotmetni"><a href="#footnote-220-156-backlink">156</a><span class="CharOverride-7">	Reşit Saffet Atabinen (1884-1965): Siyasetçi, yazar. Lozan Barış Konferansı Barış Heyeti Genel Sekreteri, TBMM III. ve IV. Dönem Kocaeli Milletvekili, Türkiye Turing ve Otomobil Kurumu Kurucu Başkanı, Türkiye Milli Olimpiyat Komitesi Başkanı. Türk Tarih Tetkik Cemiyeti Kurucu üyesi.</span></p>
				</div>
				<div epub:type="footnote" id="footnote-220-157">
					<p class="e-dipnotmetni"><a href="#footnote-220-157-backlink">157</a><span class="CharOverride-7">	Ahmet Hamdi Tanpınar (1901- 1962): Prof. Dr., öğretim üyesi, yazar, şair, siyasetçi. TBMM’de Kahramanmaraş milletvekilli (1942-46), İstanbul Üniversitesi’nde Yeni Türk Edebiyatı öğretim üyesi, Yahya Kemal ve Ahmet Haşim’in talebesi ve dostu. </span><span class="italik">Huzur</span><span class="CharOverride-7">, </span><span class="italik">Saatleri Ayarlama Enstitüsü</span><span class="CharOverride-7">, </span><span class="italik">Beş Şehir</span><span class="CharOverride-7">, </span><span class="italik">XIX. Asır Türk Edebiyatı Tarihi</span><span class="CharOverride-7"> kitaplarının yazarı.</span></p>
				</div>
				<div epub:type="footnote" id="footnote-220-158">
					<p class="e-dipnotmetni"><a href="#footnote-220-158-backlink">158</a><span class="CharOverride-7">	Katherine Otto Dorn (1908-1999): Prof. Dr., sanat tarihçisi. İstanbul Alman Arkeoloji Enstitüsü üyesi, Ankara Üniversitesi Dil ve Tarih-Coğrafya Fakültesi Sanat Tarihi ve Türk Sanatı Kürsüsü’nü kurucusu. Osmanlı, Selçuklu, Orta Asya Türk sanatını inceledi, Türk-İslâm sanatı alanına yeni bilgiler kazandırdı.</span></p>
				</div>
				<div epub:type="footnote" id="footnote-220-159">
					<p class="e-dipnotmetni"><a href="#footnote-220-159-backlink">159</a><span class="CharOverride-7">	Semavi Eyice’nin profesörlük unvanı aldığı çalışması, “İlk Osmanlı Devrinin Dini-İçtimai Bir Müessesesi: Zaviyeler ve Zaviyeli Camiler” (1964).</span></p>
				</div>
				<div epub:type="footnote" id="footnote-220-160">
					<p class="e-dipnotmetni"><a href="#footnote-220-160-backlink">160</a><span class="CharOverride-7">	Tarık Zafer Tunaya (1916-91): Prof. Dr., hukukçu, öğretim üyesi. İstanbul Üniversitesi Hukuk Fakültesi ve Siyasal Bilimler Fakültesi Dekanı. 27 Mayıs Darbesi’nde, “Askerlerin, meşruiyetini kaybetmiş bir iktidara karşı haklılığını” belirten 28 Mayıs 1960 tarihli raporu imzalayan yedi kişilik bilim heyeti üyesi. 1961’de Kurucu Meclis üyesi. 27 Mayıs Darbesi öncesi, iktidardaki Demokrat Parti hükümeti aleyhine İstanbul Üniversitesi’nde başlayan öğrenci gösterilerini provoke ettiği iddia edilir. Üç ciltlik </span><span class="italik">Türkiye’de Siyasal Partiler</span><span class="CharOverride-7"> araştırmasının yazarı.</span></p>
				</div>
				<div epub:type="footnote" id="footnote-220-161">
					<p class="e-dipnotmetni"><a href="#footnote-220-161-backlink">161</a><span class="CharOverride-7">	27 Mayıs Darbesi (1960): Türkiye Cumhuriyeti’nin ilk askerî darbesi. Genelkurmay Başkanı ve Kuvvet Komutanları’nın emir komutası dışında, aralarında Albay Alparslan Türkeş’in de bulunduğu düşük rütbeli 37 subay tarafından başlatıldı. Erzurum’daki 3. Ordu Komutanı Orgeneral Ragıp Paşa’nın, “Darbenin lideri, benden daha kıdemli değilse ordumla Ankara’ya yürüyerek isyancıları yakalayacağım” demesi üzerine, 3. Ordu Komutanı bir generale emir verme yetkisi bulunmayan “albay” rütbesindeki darbeci subayların başlarına, darbe sonrası cumhurbaşkanı olacak olan emekli Orgeneral Cemal Gürsel getirildi. 37 Subaydan oluşan Millî Birlik Komitesi “Kardeş kavgasına son vermek” ve “Laikliği korumak” gerekçesiyle TBMM ve Anayasayı feshetti, Cumhurbaşkanı Celal Bayar, Başbakan Adnan Menderes, Genelkurmay Başkanı Orgeneral Rüştü Erdelhun tutuklandı, 235 general ve 3500 albay ve binbaşı emekli edildi, 520 hâkim ve savcı ile 147 üniversite öğretim üyesi görevden alındı. Yassıada’da yapılan ve dönemin üst düzey yöneticilerine genellikle idam cezası verilerek sonuçlanan mahkeme, diğer sanıkların cezasını hapse çevirse de Başbakan Adnan Menderes, Dışişleri Bakanı Fatih Rüştü Zorlu ve Maliye Bakanı Hasan Polatkan’ın cezalarını infaz etti.</span></p>
				</div>
				<div epub:type="footnote" id="footnote-220-162">
					<p class="e-dipnotmetni"><a href="#footnote-220-162-backlink">162</a><span class="CharOverride-7">	Bedi Faik Akın (1921-): Yazar. 50’li yıllarda Demokrat Parti aleyhtarlığı ile öne çıkan ve 27 Mayıs’a destek veren bir yazar olsa da 60’lı yıllarda aynı çizgiden gelen AP yanlısı bir tutum izledi. </span><span class="italik">Tasvir</span><span class="CharOverride-7">,</span><span class="italik"> Tan</span><span class="CharOverride-7">,</span><span class="italik"> Milliyet</span><span class="CharOverride-7">, </span><span class="italik">Yeni İstanbul</span><span class="CharOverride-7">, </span><span class="italik">Ulus</span><span class="CharOverride-7">,</span><span class="italik"> Dünya</span><span class="CharOverride-7">, </span><span class="italik">Hürriyet</span><span class="CharOverride-7">, </span><span class="italik">Son Havadis</span><span class="CharOverride-7"> gazetelerinde çalıştı. </span></p>
				</div>
				<div epub:type="footnote" id="footnote-220-163">
					<p class="e-dipnotmetni"><a href="#footnote-220-163-backlink">163</a><span class="CharOverride-7">	28 Nisan: İktidardaki Demokrat Parti Hükümeti’nin, hak ve hürriyetleri kısıtlayan düzenlemeleri, tahkikat komisyonu, İsmet İnönü’nün Anadolu gezisinin engellenmesi ve saldırıya uğraması gibi tartışmalı konuları protesto etmek isteyen İstanbul Üniversitesi öğrencilerine 28 Nisan 1960’ta polis müdahale etti. Çıkan olaylarda üniversiteli Turan Emeksiz öldü, 40 öğrenci yaralandı.</span></p>
				</div>
				<div epub:type="footnote" id="footnote-220-164">
					<p class="e-dipnotmetni"><a href="#footnote-220-164-backlink">164</a><span class="CharOverride-7">	Mina Urgan (1915-2000): Prof. Dr., İngiliz Dili ve Edebiyatı uzmanı. İstanbul Üniversitesi öğretim üyesi. Türkiye İşçi Partisi üyesi ve Özgürlük ve Dayanışma Partisi kurucu üyesi. </span><span class="italik">Bir Dinozorun Anıları</span><span class="CharOverride-7"> adlı kitabında, Menderes hükümetinin uygulamalarını barışçıl protesto eden öğrencilere kanlı polis müdahalesi yapılmasa, 27 Mayıs Darbesi’nin hiç yaşanmayacağını yazar, “Darbeden bir gün önce 26 Mayıs’ta bizler gene rektörlük binasındaydık. Ama ne gariptir ki bizlerden başka bir yığın subay da vardı orada. Gittikçe azıtan Adnan Menderes öğretim üyelerine “cüppeli kuklalar” diye hakaret etmişti. Bizler, 350 meslektaşımızın imzaladığı, hükümeti protesto eden mektupları bir an önce rektöre teslim etmek istiyorduk. Subaylar ise bizlerin bir an önce üniversite bahçesinden çıkmasını istiyordu. Subaylardan biri bir ara ağzından bir şey kaçırır gibi oldu: Protestolarınızın ne önemi var artık.”</span></p>
				</div>
				<div epub:type="footnote" id="footnote-220-165">
					<p class="e-dipnotmetni"><a href="#footnote-220-165-backlink">165</a><span class="CharOverride-7">	Mahmut Ahmedinejad (1956- ): Tahran Belediye Başkanı ve İran İslam Cumhuriyeti 6. Cumhurbaşkanı. Nükleer Santral inşaatı ve Yahudi soykırımına inanmadığını söylemesinden dolayı tepki aldı. İslami liderlerin sıcak bakmadığı komünist-sosyalist liderlerle kurduğu özel dostluklarla dikkat çekmiştir. Türkiye’ye resmî ya da gayri resmî ziyarette bulunmasa da Türkiye’ye vizeleri kaldırdı ve Türk Dili’nin İran Üniversiteleri’nde okutulacağını açıkladı.</span></p>
				</div>
				<div epub:type="footnote" id="footnote-220-166">
					<p class="e-dipnotmetni"><a href="#footnote-220-166-backlink">166</a><span class="CharOverride-7">	Hugo Chavez (1954-2013): Subay olarak giriştiği başarısız darbe girişiminden dolayı tutuklansa da sosyalist hareketin lideri olarak seçimlerden zaferle çıkarak Venezuella Devlet Başkanı oldu. Yoksullara yönelik uyguladığı sosyal politikayla üst üste seçim zaferi kazandı. Ambargo altındaki Küba’ya maddi yardımdan Filistin meselesine kadar pek çok konuda ABD ile ters düştü.</span></p>
				</div>
				<div epub:type="footnote" id="footnote-220-167">
					<p class="e-dipnotmetni"><a href="#footnote-220-167-backlink">167</a><span class="CharOverride-7">	Necla Arat (1940- ): Prof. Dr., felsefeci, sosyolog, siyasetçi. İstanbul Üniversitesi Edebiyat Fakültesi öğretim üyesi, Çağdaş Yaşamı Destekleme Derneği, Çağdaş Eğitim Vakfı, Kadın Araştırmaları Derneği kurucu üyesi. 23. İstanbul Milletvekili. 28 Şubat sürecinde İstanbul Üniversitesi’nde başörtülü öğrencilere yönelik “ikna odaları” uygulamasının hazırlayıcısı olduğu iddiasıyla tartışıldı.</span></p>
				</div>
				<div epub:type="footnote" id="footnote-220-168">
					<p class="e-dipnotmetni"><a href="#footnote-220-168-backlink">168</a><span class="CharOverride-7">	12 Mart Muhtırası (1971): Türkiye Cumhuriyeti’nin emir komuta altında yapılan ilk, başarılı olmuş ikinci askerî darbesi. Genelkurmay Başkanı Memduh Tağmaç ve Kuvvet Komutanları’nın verdiği bildiriyle Süleyman Demirel hükümeti düşürülerek bağımsız milletvekili Nihat Erim Başbakanlığında bir hükümetle seçime gidilmesine karar verildi. Anayasa ve TBMM feshedilmedi, darbeye gerekçe gösterilen anarşi ve ekonomik istikrarsızlığın giderilmesi için genel seçimlere gidildi. Bu sırada, MİT mensubu Mahir Kaynak’ın ihbarıyla ve Hava Kuvvetleri Komutanı Orgeneral Muhsin Batur’un taraf değiştirmesiyle 9 Mart’ta da emir komuta zinciri dışında bir askerî darbenin önüne geçildi. 9 Mart Darbe planına karışan beş general ve albay emekli edilirken, aralarında İlhan Selçuk’un da bulunduğu çok sayıda sivil, Ziverbey Köşkü’nde sorgulanmıştı.</span></p>
				</div>
				<div epub:type="footnote" id="footnote-220-169">
					<p class="e-dipnotmetni"><a href="#footnote-220-169-backlink">169</a><span class="CharOverride-7">	Nedim Arat, 12 Mart sürecinde, 9 Mart’ta askerî darbe planlayıcısı olduğu gerekçesiyle emekliye sevk edilen beş general ve albay subaydan biri. </span></p>
				</div>
				<div epub:type="footnote" id="footnote-220-170">
					<p class="e-dipnotmetni"><a href="#footnote-220-170-backlink">170</a><span class="CharOverride-7">	Abdülkadir Karahan (1913-2000): Prof. Dr., edebiyatçı, yazar. Yüksek İslam Enstitüsü, İstanbul Üniversitesi ve Kahire Ayn Şems Üniversitesi’nde öğretim üyeliği yaptı.</span></p>
				</div>
				<div epub:type="footnote" id="footnote-220-171">
					<p class="e-dipnotmetni"><a href="#footnote-220-171-backlink">171</a><span class="CharOverride-7">	Sadettin Buluç (1913-1984): Prof. Dr., Türk Dili uzmanı, yazar. Türk Dil Kurumu ve Tarih Yüksek Kurumu üyesi, Türkiyat Enstitüsü Müdürü ve İstanbul Üniversitesi Rektör Yardımcısı.</span></p>
				</div>
				<div epub:type="footnote" id="footnote-220-172">
					<p class="e-dipnotmetni"><a href="#footnote-220-172-backlink">172</a><span class="CharOverride-7">	Afif Erzen (1913-2000): Prof. Dr., Türk Tarihçi. İstanbul Üniversitesi Edebiyat Fakültesi Dekanı ve öğretim üyesi.</span></p>
				</div>
				<div epub:type="footnote" id="footnote-220-173">
					<p class="e-dipnotmetni"><a href="#footnote-220-173-backlink">173</a><span class="CharOverride-7">	Takıyettin Mengüşoğlu (1914-1994): Prof. Dr., filozof, öğretim üyesi. İstanbul Üniversitesi Edebiyat Fakültesi Felsefe Bölümü profesörü, </span><span class="italik">Felsefeye Giriş</span><span class="CharOverride-7"> kitabının yazarı.</span></p>
				</div>
				<div epub:type="footnote" id="footnote-220-174">
					<p class="e-dipnotmetni"><a href="#footnote-220-174-backlink">174</a><span class="CharOverride-7">	Sevim Pakalın Özek: Sanat tarihçisi. Tarihçi Mehmet Zeki Pakalın’ın kızı ve Metin Özek’in eşi.</span></p>
				</div>
				<div epub:type="footnote" id="footnote-220-175">
					<p class="e-dipnotmetni"><a href="#footnote-220-175-backlink">175</a><span class="CharOverride-7">	Leyla Pamir (1955-68): İstanbul Radyosu piyango program yapımcısı ve müzik kitapları yazarı. Haldun Taner’in eşi.</span></p>
				</div>
				<div epub:type="footnote" id="footnote-220-176">
					<p class="e-dipnotmetni"><a href="#footnote-220-176-backlink">176</a><span class="CharOverride-7">	Haldun Taner (1915-86): Öğretim üyesi, gazeteci, epik tiyatro türünün öncüsü. 50-54 yılları arasında üniversitenin Sanat Tarihi Kürsüsü asistanlarından. Kurtuluş Savaşı yanlısı olan Son Osmanlı Meclis-i Mebusan üyesi Ahmet Selahaddin’in oğlu.</span></p>
				</div>
				<div epub:type="footnote" id="footnote-220-177">
					<p class="e-dipnotmetni"><a href="#footnote-220-177-backlink">177</a><span class="CharOverride-7">	Yusuf Metin Özek (1930-2010): Prof. Dr., İstanbul Tıp Fakültesi Psikiyatri Ana bilim Dalı öğretim üyesi. Bu alanda çok sayıda makale yazdı. Barış Derneği kurucularından. 12 Eylül Sıkıyönetim Komutanlığı’nca 1983 yılında uzaklaştırıldığı üniversiteye 1990’da geri döndü. Sevim Pakalın ile evlendi, iki çocuğu oldu.</span></p>
				</div>
				<div epub:type="footnote" id="footnote-220-178">
					<p class="e-dipnotmetni"><a href="#footnote-220-178-backlink">178</a><span class="CharOverride-7">	İbrahim Kırgül, Türkiye Halter Şampiyonu, Milli Takımlar Halter Antrenörü, Halter Federasyonu İstanbul Şube Müdürü.</span></p>
				</div>
				<div epub:type="footnote" id="footnote-220-179">
					<p class="e-dipnotmetni"><a href="#footnote-220-179-backlink">179</a><span class="CharOverride-7">	Deniz Gezmiş (1947-1972): Sosyalist devrim amaçlayan Türkiye Halk Kurtuluş Ordusu kurucusu. 1966’da İstanbul Üniversitesi Hukuk Fakültesi’ne girdi. İstanbul’a gelen ABD 6. Filo aleyhtarı gösteri dâhil çok sayıda gösteriye katıldı, gözaltına alındı. 12 Haziran 1968’de İstanbul Üniversitesi’nin işgal edilmesine ve öğrenci talepleri için Baltalimanı’nda yapılan görüşmelere liderlik etti. 1 Kasım 1968’e Türkiye Milli Gençlik Teşkilatı ile birlikte Samsun’dan Ankara’ya, “Tam Bağımsız Türkiye için Mustafa Kemal Yürüyüşü” başlattı. Banka soygunu ve ABD askerlerinin kaçırılma girişimlerine karıştı. 12 Mart darbesinden dört gün sonra, ihbar ile Sivas’ta yakalandı. 6 Mayıs 1972’de arkadaşları Yusuf Aslan ve Hüseyin İnan ile birlikte idam edildi. Mahkemenin aldığı idam kararının oylandığı TBMM’de idamın infazı yönünde oy veren Süleyman Demirel, yıllar sonra "İdam kararının Soğuk Savaş döneminin etkisiyle verilmiş yanlış bir karar" olduğunu belirterek idam kararına yönelik pişmanlığını dile getirdi.</span></p>
				</div>
				<div epub:type="footnote" id="footnote-220-180">
					<p class="e-dipnotmetni"><a href="#footnote-220-180-backlink">180</a><span class="CharOverride-7">	Tayyip Gökbilgin (1907-1981): Prof. Dr., tarihçi. İstanbul Üniversitesi Öğretim Üyesi.</span></p>
				</div>
				<div epub:type="footnote" id="footnote-220-181">
					<p class="e-dipnotmetni"><a href="#footnote-220-181-backlink">181</a><span class="CharOverride-7">	Safinaz Duruman: Prof. Dr., Alman Dili ve Edebiyatı uzmanı. </span></p>
				</div>
				<div epub:type="footnote" id="footnote-220-182">
					<p class="e-dipnotmetni"><a href="#footnote-220-182-backlink">182</a><span class="CharOverride-7">	Behçet Kemal Çağlar (1908-1969): Şair, öğretmen ve siyasetçi. 10. Yıl Marşı’nın söz yazarı. Robert Kolej öğretmeni ve milletvekili. “Bir Kalp Çarpıyor” şiirinin şairi.</span></p>
				</div>
				<div epub:type="footnote" id="footnote-220-183">
					<p class="e-dipnotmetni"><a href="#footnote-220-183-backlink">183</a><span class="CharOverride-7">	İsmail Tunalı (1923-): Prof. Dr., felsefeci, yazar. İstanbul Üniversitesi Edebiyat Fakültesi Felsefe Bölüm Başkanı, Mimar Sinan Üniversitesi Sosyal Bilimler Enstitüsü Müdürü, Erzurum Üniversitesi kurucu öğretim üyesi, Anıtlar Yüksek Kurulu üyesi.</span></p>
				</div>
				<div epub:type="footnote" id="footnote-220-184">
					<p class="e-dipnotmetni"><a href="#footnote-220-184-backlink">184</a><span class="CharOverride-7">	Ekrem Şerif (1902-1980): Ord. Prof., İstanbul Üniversitesi Tıp Fakültesi öğretim üyesi ve İstanbul Üniversitesi Rektörü. İç hastalıkları konusunda 200’e yakın kitap ve makale yayımladı.</span></p>
				</div>
				<div epub:type="footnote" id="footnote-220-185">
					<p class="e-dipnotmetni"><a href="#footnote-220-185-backlink">185</a><span class="CharOverride-7">	12 Eylül Darbesi (1980): Türk Silahlı Kuvvetleri’nin 27 Mayıs ve 12 Mart’ın ardından üçüncü kez Türkiye Cumhuriyeti Hükümeti'ni değiştirdiği darbe. Anayasa ve TBMM feshedildi. Başbakan Süleyman Demirel ile birlikte aralarında Bülent Ecevit ve Alparslan Türkeş’in de yer aldığı muhalefet liderleri siyasi yasaklı hale getirildi. Yeni anayasa hazırlanana kadar ülkeyi Milli Güvenlik Konseyi üyesi beş general ve Bülent Ulusu hükümeti yönetti. Darbeye gerekçe olarak, ülkedeki “Anarşi ve terör ortamı” ile eski Başbakan </span><span class="CharOverride-7">Necmettin Erbakan’ın Konya’daki Kudüs Mitingi ile şeriatçı kalkışma iddiaları gösterildi. Darbenin ertesinde ulusa seslenen Genelkurmay Başkanı Kenan Evren, darbe yapmayı kastederek, “Şartların olgunlaşmasını bekledik” dedi. Aralarında Doç. Bedrettin Cömert, </span><span class="italik">Milliyet</span><span class="CharOverride-7"> gazetesi Yayın Yönetmeni Abdi İpekçi, Eski Başbakan Nihat Erim, DİSK Genel Başkanı Kemal Türklerin de yer aldığı onlarca faili meçhul cinayetle “darbe şartlarının olgunlaştırıldığı” iddia edildi. Dış konjonktürdeyse 1979’da İran’da İslam Devrimi ve Sovyetlerin Afganistan’ı işgalinin ardından Soğuk Savaş döneminde NATO’nun ileri karakol görevi üstlenen Türkiye’nin ABD politikaları için istikrarlı bir hale getirilmesi için bu darbeye zemin hazırlandığı öne sürüldü. </span><span class="CharOverride-7">ABD CIA Türkiye Masası Şefi Paul Henze’in ABD Başkanı Jimmy Carter’a askerî müdahale sonrasında, “Bizim çocuklar işi bitirdi” mesajını iletmesi, darbedeki ABD rolünü tartışılır hale getirdi. Henze’in yalanması üzerine, gazeteci Mehmet Ali Birand, Henze’nin konuşmasını yayınladı.</span></p>
				</div>
				<div epub:type="footnote" id="footnote-220-186">
					<p class="e-dipnotmetni"><a href="#footnote-220-186-backlink">186</a><span class="CharOverride-7">	Kenan Evren (1917- ): 17. Genelkurmay Başkanı ve 7. Cumhurbaşkanı. 1977 yılında Ege Ordu Komutanlığı’ndan emekliye ayrılmaya hazırlanırken, Kanlı 1 Mayıs 1977 olaylarından dolayı Kara Kuvvetleri Komutanı Namık Kemal Ersun'un emekliye sevk edilmesi ve TSK’daki komuta kademesinin değişmesiyle sürpriz bir şekilde ve kısa sürede önce Kara Kuvvetleri Komutanı ardından Genelkurmay Başkanı oldu. 1982 Anayasası, 7 Kasım 1982’de yapılan referandumda yüzde 91.37’lik evet oyuyla kabul edilince, yeni Anayasa’nın 1. Geçici Maddesi gereğince yedi yıllığına cumhurbaşkanı oldu. 50 idam cezası infaz edildi. İdam edilenler arasındaki Erdal Eren’in 16 yaşında bir çocuk olduğu anlaşılınca, müebbet hapis cezası yerine idam cezasının doğruluğunu savunan Muş konuşmasında, “Asmayalım da besleyelim mi?” sözleriyle çok tartışıldı. 12 Eylül 2010’deki referandumla 12 Eylül 1980 Anayasası’ndaki, “Darbeyi yapanların yargılanmasını engelleyen" Geçici 15’inci maddenin kaldırılmasının ardından, 93 yaşındayken Türkiye Cumhuriyeti Hükümeti’ne karşı darbe yapmak suçundan “Müebbet Hapis Cezası” istemiyle yargılanmasına karar verildi.</span></p>
				</div>
				<div epub:type="footnote" id="footnote-220-187">
					<p class="e-dipnotmetni"><a href="#footnote-220-187-backlink">187</a><span class="CharOverride-7">	Öğretim üyelerinin emeklilik yaşı: 1981 yılında kabul edilen 2547 Sayılı Yüksek Öğretim Kanunu’na göre öğretim üyelerinin emekliliği için belirlenen 67 yaş sınırı, 18 Temmuz 2008’de kabul edilen Geçici 55. Madde ile “Yeni kurulan devlet üniversitelerinde görev almaları halinde” 72 yaş sınırına çekildi. Maddenin geçerlilik süresi, 31 Aralık 2015’e kadar olarak belirlendi.</span></p>
				</div>
				<div epub:type="footnote" id="footnote-220-188">
					<p class="e-dipnotmetni"><a href="#footnote-220-188-backlink">188</a><span class="CharOverride-7">	Emeritus: Türkçeye “Memuriyet unvanını muhafaza eden emekli profesör” olarak çevrilir. Yaş haddinden emekli olmasına rağmen öğretim üyelerinin akademik birikiminden yararlanılması için üniversitede tutulması uygulamasıdır. Türkiye’de de Bilgi Üniversitesi’nde Şerif Mardin ve Mete Tunçay gibi öğretim üyeleri emeritus olarak akademik çalışmalarını sürdürmektedir.</span></p>
				</div>
				<div epub:type="footnote" id="footnote-220-189">
					<p class="e-dipnotmetni"><a href="#footnote-220-189-backlink">189</a><span class="CharOverride-7">	Ahmet Caferoğlu (1899-1975): Prof. Dr, İstanbul Üniversitesi Türk Dili Tarihi Kürsü Başkanı. </span><span class="italik">Türk Dili Ansiklopedisi </span><span class="CharOverride-7">ve Türkçenin lehçelerine dair sözlükleri hazırladı.</span></p>
				</div>
				<div epub:type="footnote" id="footnote-220-190">
					<p class="e-dipnotmetni"><a href="#footnote-220-190-backlink">190</a><span class="CharOverride-7">	Ali Nihat Tarlan (1898-1978): Prof. Dr, tarihçi ve İstanbul Üniversitesi Eski Türk Edebiyatı Kürsü Başkanı.</span></p>
				</div>
				<div epub:type="footnote" id="footnote-220-191">
					<p class="e-dipnotmetni"><a href="#footnote-220-191-backlink">191</a><span class="CharOverride-7">	Nurhan Atasoy (1934- ): Prof. Dr, İstanbul Üniversitesi eski dekanı, Türk sanat tarihçisi, yazar.</span></p>
				</div>
				<div epub:type="footnote" id="footnote-220-192">
					<p class="e-dipnotmetni"><a href="#footnote-220-192-backlink">192</a><span class="CharOverride-7">	Eyice’nin devam ettiği diğer üniversiteler: 1990’a kadar İstanbul Üniversitesi’nde 42 yıl akademisyen olarak görev almasının yanı sıra 70’li yıllarda Hacettepe Üniversitesi’nde, 90’lardan sonra da emekli olunca Mimar Sinan Üniversitesi ve Marmara Üniversitesi’nde Sanat Tarihi öğretim üyesi, Mimar Sinan Araştırma Merkezi Genel Kurul üyesiydi. </span></p>
				</div>
				<div epub:type="footnote" id="footnote-220-193">
					<p class="e-dipnotmetni"><a href="#footnote-220-193-backlink">193</a><span class="CharOverride-7">	Bedrettin Cömert (1940-1978): Doç. Dr., öğretim üyesi ve şair. Hacettepe Üniversitesi Sanat Tarihi öğretim üyesiyken, Tüm Öğretim Üyeleri Derneği Başkanı olarak üniversitede çıkan olayları araştırırken uğradığı silahlı saldırı sonucu öldü. Katil zanlısı Rıfat Yıldırım ve Üzeyir Bayraklı yurtdışında firari oldukları için, yasadışı sağ görüşlü bir terör örgütü üyesi oldukları iddiasıyla gıyabi olarak idam cezası istemiyle yargılandı.</span></p>
				</div>
				<div epub:type="footnote" id="footnote-220-194">
					<p class="e-dipnotmetni"><a href="#footnote-220-194-backlink">194</a><span class="CharOverride-7">	Faruk Cömert (1947-): Emekli Orgeneral, 2005-07 dönemi Hava Kuvvetleri Komutanı. Bedrettin Cömert’in kardeşi.</span></p>
				</div>
				<div epub:type="footnote" id="footnote-220-195">
					<p class="e-dipnotmetni"><a href="#footnote-220-195-backlink">195</a><span class="CharOverride-7">	Ekmel Derya (1925-2003): Prof. Dr., mimar, öğretim üyesi. Galatasaray Lisesi sonrasında ABD'de Calfornia Üniversitesi'nde mimarlık eğitimi aldı. ODTÜ kurucu öğretim üyesi. ODTÜ Mimarlık Fakültesi Dekanı ve Rektör Yardımcısı.</span></p>
				</div>
				<div epub:type="footnote" id="footnote-220-196">
					<p class="e-dipnotmetni"><a href="#footnote-220-196-backlink">196</a><span class="CharOverride-7">	Türkiye’nin yıllara göre üniversite sayısı: Bugünkü anlamda ilk üniversiteler 1933 yılında Darulfünun yerine açılan İstanbul Üniversitesi, 1944’te İstanbul Teknik ve 1946 yılında Ankara Üniversitesi oldu. 1980’e kadar 19, 1990’da 30, 2002’de 76, 2011’de 165 oldu. 2014’te bu sayı 108’i devlet, 80’i vakıf, 10'u askere ve polise ait olmak üzere 198'e ulaştı ve yılda 5.5 milyon üniversite öğrencisi buralarda eğitim aldı.</span></p>
				</div>
				<div epub:type="footnote" id="footnote-220-197">
					<p class="e-dipnotmetni"><a href="#footnote-220-197-backlink">197</a><span class="CharOverride-7">	Engin Akyürek (1957-): Prof. Dr., İstanbul Üniversitesi Edebiyat Fakültesi Bizans Sanatı Anabilim Dalı Başkanı. ODTÜ İdari Bilimler Fakültesi mezunu ve doktorası İstanbul Üniversitesi Sosyal Bilimler Enstitüsü Sanat Tarihi Bilim Dalı'nda.</span></p>
				</div>
				<div epub:type="footnote" id="footnote-220-198">
					<p class="e-dipnotmetni"><a href="#footnote-220-198-backlink">198</a><span class="CharOverride-7">	Bedi Şehsuvaroğlu (1914-1977): Prof. Dr., Tıp Tarihçisi. </span><span class="italik">Atatürk’ün Sağlık Hayatı </span><span class="CharOverride-7">kitabının yazarı.</span></p>
				</div>
				<div epub:type="footnote" id="footnote-220-199">
					<p class="e-dipnotmetni"><a href="#footnote-220-199-backlink">199</a><span class="CharOverride-7">	Joseph Strzygowski (1862-1941): Prof. Dr., sanat tarihçisi ve öğretim üyesi. “Batı dünyasının sanat tarihini doğru anlayabilmesi için Doğu sanatına bakmak gerektiğini” savundu. İslam ve Türk sanatı üzerine incelemeler yaptı ve İslam sanatının Hristiyan sanatı üzerine etkilerini araştırdı.</span></p>
				</div>
				<div epub:type="footnote" id="footnote-220-200">
					<p class="e-dipnotmetni"><a href="#footnote-220-200-backlink">200</a><span class="CharOverride-7">	Heinrich Gluck (1889-1930): Prof. Dr., Türk-İslam Sanatı uzmanı, Viyana ve İstanbul Üniversitesi öğretim üyesi, Strzygowski’nin asistanı. Türk sanatının diğer sanat dallarına etkisi üzerine çalışmaları ve İslam Sanatı üzerine başvuru kitabı niteliğindeki yayınlarıyla tanındı.</span></p>
				</div>
				<div epub:type="footnote" id="footnote-220-201">
					<p class="e-dipnotmetni"><a href="#footnote-220-201-backlink">201</a><span class="CharOverride-7">	Ordinaryusluk: 1933’te Yükseköğretim Kanunu ile getirilen, beş yılın üzerinde profesörlük yapmış ve bilimsel çalışmaları nedeniyle bir kürsüsü olan öğretim üyelerine verilen akademik unvan. Alman akademik sisteminden alınan bu unvan, 1981’de kaldırıldı.</span></p>
				</div>
				<div epub:type="footnote" id="footnote-220-202">
					<p class="e-dipnotmetni"><a href="#footnote-220-202-backlink">202</a><span class="CharOverride-7">	Reşat Ekrem Koçu (1905-1975): Tarihçi, yazar. Yarım kalan </span><span class="italik">İstanbul Ansiklopedisi</span><span class="CharOverride-7">, çok sayıda inceleme kitap ve makalesiyle tanınır.</span></p>
				</div>
				<div epub:type="footnote" id="footnote-220-203">
					<p class="e-dipnotmetni"><a href="#footnote-220-203-backlink">203</a><span class="CharOverride-7">	Franz Babinger (1891-1967): Alman Türkolog, Prof. Dr. 1914 yılında gönüllü olarak Çanakkale Savaşı ve Filistin’deki Cevdet Paşa karargâhı kurmay heyetinde yer aldı. Osmanlı-Türk araştırmalarıyla tanındı.</span></p>
				</div>
				<div epub:type="footnote" id="footnote-220-204">
					<p class="e-dipnotmetni"><a href="#footnote-220-204-backlink">204</a><span class="CharOverride-7">	Hayrullah Örs (1901-1977): Eğitimci ve yazar, Topkapı Sarayı Müzesi Müdürü (1961-71) ve Hür ve Kabul Edilmiş Masonlar Locası Büyük Üstadı (1965-1973).</span></p>
				</div>
				<div epub:type="footnote" id="footnote-220-205">
					<p class="e-dipnotmetni"><a href="#footnote-220-205-backlink">205</a><span class="CharOverride-7">	Cahit Tanyol (1914-2001 ): Prof. Dr, İstanbul Üniversitesi Sosyoloji Enstitüsü Müdürü ve Bölüm Başkanı.</span></p>
				</div>
				<div epub:type="footnote" id="footnote-220-206">
					<p class="e-dipnotmetni"><a href="#footnote-220-206-backlink">206</a><span class="CharOverride-7">	Yıldız Demiriz (1929- ): Prof. Dr., Eskişehir Üniversitesi Edebiyat Fakültesi Sanat Tarihi Bölümü öğretim üyesi.</span></p>
				</div>
				<div epub:type="footnote" id="footnote-220-207">
					<p class="e-dipnotmetni"><a href="#footnote-220-207-backlink">207</a><span class="CharOverride-7">	Mehmet İhsan Tunay: Dr, İstanbul Üniversitesi Arkeoloji Bölümü Öğretim üyesi. </span></p>
				</div>
				<div epub:type="footnote" id="footnote-220-208">
					<p class="e-dipnotmetni"><a href="#footnote-220-208-backlink">208</a><span class="CharOverride-7">	Cevdet Çulpan (1898-1982): Emekli Tümgeneral, </span><span class="italik">Sanat Tarihi</span><span class="CharOverride-7"> ve </span><span class="italik">Taş Köprüler</span><span class="CharOverride-7"> kitaplarının yazarı.</span></p>
				</div>
				<div epub:type="footnote" id="footnote-220-209">
					<p class="e-dipnotmetni"><a href="#footnote-220-209-backlink">209</a><span class="CharOverride-7">	</span><span class="italik">Anılarımdaki Sanat Tarihi,</span><span class="CharOverride-7"> Yıldız Demiriz, Yorum Sanat Yayınları, 2005.</span></p>
				</div>
				<div epub:type="footnote" id="footnote-220-210">
					<p class="e-dipnotmetni"><a href="#footnote-220-210-backlink">210</a><span class="CharOverride-7">	Türk Tarih Kurumu: Türkiye Cumhuriyeti Başbakanlık Atatürk Kültür, Dil ve Tarih Yüksek Kurumu, 28 Nisan 1930 yılında Türk Ocakları VI. Kurultayı’nda Atatürk’ün talimatıyla 40 akademisyen tarafından kuruldu. Kuruluşunda dönemin Avrupa okullarındaki ders kitaplarında Türkler hakkında, “İkinci sınıf bir millet-barbar kavim” ifadelerinin kullanılması gibi durumlara tepkiyle, Türk medeniyetinin en eski uygarlıklardan biri olduğunu akademik olarak ortaya koymak için “Türk Tarihi Tedkik Heyeti” adıyla kuruldu. 1931’de Türk Tarihi Tedkik Cemiyeti, 1935’te Türk Tarihi Araştırma Kurumu ve sonra Türk Tarih Kurumu adını aldı. 1982’de Atatürk Kültür, Dil ve Tarih Yüksek Kurumu’nun bünyesine dâhil edildi. Türk ve Anadolu tarihini aydınlatmaya yönelik araştırma ve arkeolojik kazılar yaptı, kitap ve dergi yayınladı ve kongreler düzenledi, kütüphane oluşturdu.</span></p>
				</div>
				<div epub:type="footnote" id="footnote-220-211">
					<p class="e-dipnotmetni"><a href="#footnote-220-211-backlink">211</a><span class="CharOverride-7">	İsmail Hakkı Uzunçarşılı (1888-1977): Ord. Prof., tarihçi, siyasetçi, akademisyen. İstanbul Üniversitesi Edebiyat Fakültesi Tarih Bölümü öğretim üyesi, Türk Tarih Kurumu’nun kurucu üyesi, Balıkesir milletvekili (1927-1950). Anadolu beylikleri ve Osmanlı İmparatorluğu devlet örgütüne dair kitaplar hazırladı.</span></p>
				</div>
				<div epub:type="footnote" id="footnote-220-212">
					<p class="e-dipnotmetni"><a href="#footnote-220-212-backlink">212</a><span class="CharOverride-7">	Tahsin Özgüç (1916-2005): Prof. Dr., arkeolog, akademisyen, yazar. Ankara Üniversitesi’nde 21 yıl rektörlük ve YÖK üyeliği yaptı. Kayseri ve Kültepe kazılarıyla, Anadolu’nun tarihsel dönemlerinin aydınlatılması çalışmalarında bulundu.</span></p>
				</div>
				<div epub:type="footnote" id="footnote-220-213">
					<p class="e-dipnotmetni"><a href="#footnote-220-213-backlink">213</a><span class="CharOverride-7">	Cisri Mustafa Paşa Köprüsü: Sultan Süleyman dönemi sadrazamı Çoban Mustafa Paşa tarafından Mimar Sinan’a 1529’da, Meriç Nehri üzerinde yaptırılan 20 kemerli köprü. Bugün Bulgaristan’daki Svilengrad kasabasında, Türk-Yunan-Bulgar sınırına yakın bir noktada yer almaktadır.</span></p>
				</div>
				<div epub:type="footnote" id="footnote-220-214">
					<p class="e-dipnotmetni"><a href="#footnote-220-214-backlink">214</a><span class="CharOverride-7">	Peitro Canonica (1869-1959): İtalyan heykeltıraş, ressam, besteci, senatör. İtalya, Fransa, İngiltere ve Rusya ile birlikte Türkiye’de de mermer atlı heykel ve büstler yaptı. Ankara Atatürk Anıtı, Taksim Cumhuriyet Anıtı, Gezi Büstü Kupası, Atatürk Büstü, İzmir Atatürk Anıtlarını yaptı.</span></p>
				</div>
				<div epub:type="footnote" id="footnote-220-215">
					<p class="e-dipnotmetni"><a href="#footnote-220-215-backlink">215</a><span class="CharOverride-7">	Benito Amilcare Andrea Mussolini (1883-1945): İtalyan devlet başkanı, gazeteci, öğretmen. II. Dünya Savaşı’nda İtalya lideri olarak Almanya lideri Hitler ile birlikte hareket etti ve yenildi. İspanya’ya kaçmaya çalışırken komünist İtalyanlar tarafından yakalanarak idam edildi. Cesedi Milano Meydanı’nda baş aşağı sallandırılarak teşhir edildi.</span></p>
				</div>
				<div epub:type="footnote" id="footnote-220-216">
					<p class="e-dipnotmetni"><a href="#footnote-220-216-backlink">216</a><span class="CharOverride-7">	</span><span class="italik">Atatürk ve Pietro Canonica</span><span class="CharOverride-7"> kitabı: Semavi Eyice imzasıyla Eren Yayıncılık’tan çıkan kitapta, Conica’nın İstanbul, Ankara, Sivas, Samsun, Tokat, Kayseri, İzmir’e yaptığı seyahatler sırasında Türkiye’ye dair ve Atatürk’le yaptığı görüşmelere ilişkin gözlemleri yer alıyor. Gözlemlerden, İtalya Devlet Başkanı Mussoli’nin Canonica’dan Türkiye’nin o dönemdeki durumunu ve Atatürk hakkındaki görüşlerini rapor olarak göndermesini istediği, Canonica’nın da Türkiye’nin yabancı bir ülke tarafından işgal korkusuyla devlet bütçesinin yüzde 60’ını savunma harcamalarına tahsis ettiğini ama Yeni Türkiye’nin uzun yıllar ardı ardına yaşanan savaşlarda çekilen acılar ve sefalete rağmen birkaç yıl içerisinde 3800 okul ve binlerce demiryolu ağı oluşturarak mucizeler yarattığını raporladığı görülüyor. </span></p>
				</div>
				<div epub:type="footnote" id="footnote-220-217">
					<p class="e-dipnotmetni"><a href="#footnote-220-217-backlink">217</a><span class="CharOverride-7">	Suat İlhan (1925-): Emekli Korgeneral. Sıkıyönetim Komutanlığı’ndan emekli oldu, Atatürk’ün kurdurduğu Türk Tarih Kurumu ve Türk Dil Kurumu’nun kapatılması ve faaliyetlerinin Atatürk Kültür, Dil ve Tarih Yüksek Kurumu çatısı altında yapılmasına öncülük etti. Kurumun dokuz yıl süreyle kurucu başkanlığını üstlendi.</span></p>
				</div>
				<div epub:type="footnote" id="footnote-220-218">
					<p class="e-dipnotmetni"><a href="#footnote-220-218-backlink">218</a><span class="CharOverride-7">	Türk Tarih Kurumu’nun 12 Eylül Darbesi sonrasında kapatılarak Atatürk Kültür Dil ve Tarih Yüksek Kurumu çatısı altında faaliyet göstermesine karar verilmesinin ardından, Ord. Prof. Dr. Enver Ziya Karal’ın Türk Tarih Kurumu’ndaki 10 yıllık başkanlığına 1982’de son verildi. Bu sırada, aralarında Semavi Eyice ve Halil İnalcık’ın da bulunduğu Türk Tarih Kurumu üyeleri, kurumdan uzaklaştırıldı. Yerine atanan Ord. Prof. Dr. Sedat Alp bir yıl görev yaptı. Sonra Prof. Dr. Yaşar Yücel, 10 yıl süreyle kurumun başkanlığını yaptı.</span></p>
				</div>
				<div epub:type="footnote" id="footnote-220-219">
					<p class="e-dipnotmetni"><a href="#footnote-220-219-backlink">219</a><span class="CharOverride-7">	Cumhurbaşkanlığı Kültür ve Sanat Büyük Ödülü: Türkiye Cumhuriyeti’nin en büyük ödülü. Daha önce “Devlet Sanatçısı” unvanıyla verilen ödüller, “‘Devlet Sanatçısı”, “Halkın Sanatçısı” tartışmalarına neden olmuş ve adı değişmişti. 11. Cumhurbaşkanı Abdullah Gül tarafından 2006’da Prof. Dr. Semavi Eyice’ye de bu ödül verildi.</span></p>
				</div>
				<div epub:type="footnote" id="footnote-220-220">
					<p class="e-dipnotmetni"><a href="#footnote-220-220-backlink">220</a><span class="CharOverride-7">	Rıfkı Meriç (1901-1964): Prof. Dr., şair ve yazar. Çeşitli okullarda ve İstanbul Üniversitesi Edebiyat Fakültesi Türk Dili ve Edebiyatı Bölümü’nde Osmanlıca ve Sanat Tarihi dersleri verdi.</span></p>
				</div>
				<div epub:type="footnote" id="footnote-220-221">
					<p class="e-dipnotmetni"><a href="#footnote-220-221-backlink">221</a><span class="CharOverride-7">	Necmettin Erbakan (1926-2011): Prof. Dr., mühendis, akademisyen ve Türkiye Cumhuriyeti Başbakanı (28 Haziran 1996-30 Haziran 1997). Post Modern darbe olarak adlandırılan 28 Şubat süreci sonrasında hükümeti istifa etmek zorunda kaldı.</span></p>
				</div>
				<div epub:type="footnote" id="footnote-220-222">
					<p class="e-dipnotmetni"><a href="#footnote-220-222-backlink">222</a><span class="CharOverride-7">	İsmail Kahraman (1940- ): Gazeteci, siyasetçi. Erbakan Hükümeti Kültür Bakanı (28 Haziran 1996-30 Haziran 1997). Milli Türk Talebe Birliği Genel Başkanı, Birlik Vakfı, Türkiye Gönüllü Teşekküller Vakfı (TGTV) kurucusu.</span></p>
				</div>
				<div epub:type="footnote" id="footnote-220-223">
					<p class="e-dipnotmetni"><a href="#footnote-220-223-backlink">223</a><span class="CharOverride-7">	Henri Prost (1874-1959): Fransız mimar ve şehir plancısı. İstanbul’un 1935-1951 yılları arasındaki şehir imar planının hazırlayıcısı ve uygulayıcısı. Yol ve liman uygulamaları için tarihî mekânlarda ve Haliç’te yaptığı yıkımlar nedeniyle eleştirildi.</span></p>
				</div>
				<div epub:type="footnote" id="footnote-220-224">
					<p class="e-dipnotmetni"><a href="#footnote-220-224-backlink">224</a><span class="CharOverride-7">	Kamer Hatun Camii: Yavuz Sultan Selim tarafından 1514 yılında Beyoğlu Tarlabaşı’nda yaptırıldı. Vakıflar Genel Müdürlüğü’nce Mimar Kemalettin Bey’e restore ettirilerek bugünkü görünümünü kazandı. 565 metrekarelik bir arsada 223 metrekarelik bir alanını kapsayan cami, duvarları kargir, taşıyıcıları ahşap ve çatısı kurşun örtülü, tek minaresiyle estetik bir yapı olarak dikkat çeker.</span></p>
				</div>
				<div epub:type="footnote" id="footnote-220-225">
					<p class="e-dipnotmetni"><a href="#footnote-220-225-backlink">225</a><span class="CharOverride-7">	Mustafa İstemihan Talay (1945-): Siyasetçi, yazar. Kültür Bakanlığı (1997-2002) yaptı. İstanbul Aydın Üniversitesi Mütevelli Heyeti üyesi.</span></p>
				</div>
				<div epub:type="footnote" id="footnote-220-226">
					<p class="e-dipnotmetni"><a href="#footnote-220-226-backlink">226</a><span class="CharOverride-7">	Tınaz Titiz (1942- ): Siyasetçi, yazar. Devlet Bakanlığı (1985-88) ve Kültür ve Turizm Bakanlığı (1988-1989) yaptı.</span></p>
				</div>
				<div epub:type="footnote" id="footnote-220-227">
					<p class="e-dipnotmetni"><a href="#footnote-220-227-backlink">227</a><span class="CharOverride-7">	Muhteşem Giray (1924-2014): Prof. Dr., mimar, akademisyen. Mimar Sinan Üniversitesi kurucu rektörü, Koruma Kurulu üyesi.</span></p>
				</div>
				<div epub:type="footnote" id="footnote-220-228">
					<p class="e-dipnotmetni"><a href="#footnote-220-228-backlink">228</a><span class="CharOverride-7">	Süha Taner (1925-1996): Prof. Dr., akademisyen ve mimar. Yıldız Teknik Üniversitesi Rektörü (1982-1992).</span></p>
				</div>
				<div epub:type="footnote" id="footnote-220-229">
					<p class="e-dipnotmetni"><a href="#footnote-220-229-backlink">229</a><span class="CharOverride-7">	Orhan Alsaç (1914-1991): Mimar ve şehir plancısı. Hür ve Kabul Edilmiş Masonlar Locası Büyük Üstadı (1988-91), Gayrimenkul Eski Eserler ve Anıtlar Yüksek Kurulu Başkanı ve üyesi.</span></p>
				</div>
				<div epub:type="footnote" id="footnote-220-230">
					<p class="e-dipnotmetni"><a href="#footnote-220-230-backlink">230</a><span class="CharOverride-7">	Karaağaç İstasyonu ve Mimar Kemalettin (1870-1927): Sultan II. Abdülhamid tarafından, İstanbul’daki Sirkeci Tren Garı örnek alınarak yapılan Edirne Tren Garı olarak 1914 yılında inşa edildi. Şark Demiryolları Şirketi adına, Ulusal Mimarlık Akımı öncüsü ve Filibe, Selanik, Sofya tren garları mimarı Kemalettin Bey tarafından neoklasik üslupta yapıldı. I. Dünya Savaşı nedeniyle demiryolu güzergâhı değiştiği için kullanılmadı. Kıbrıs olayları sırasında 1974 yılında Yunanistan’a karşı sınır karakolu görevini üstlendi. Halen Trakya Üniversitesi Rektörlük binası olarak kullanılmaktadır.</span></p>
				</div>
				<div epub:type="footnote" id="footnote-220-231">
					<p class="e-dipnotmetni"><a href="#footnote-220-231-backlink">231</a><span class="CharOverride-7">	Swissotel: Japon Hazama Gumi Şirketi tarafından Dolmabahçe’de 1988 yılında başlayan 5 yıldızlı otel inşaatı, 1991 yılında bitti. Saray bahçesinde yükselen otele verilen inşaat izni, Türkiye’de uzun süre tartışma konusu oldu. İnşaata karşı çıkan Türkiye Mimarlar Odası, Japon İmparatoru’na, “Biz de sizin imparatorluk sarayınızın bahçesine otel yapmak istiyoruz” yazılı bir mektup göndererek tepkilerini dile getirdi.</span></p>
				</div>
				<div epub:type="footnote" id="footnote-220-232">
					<p class="e-dipnotmetni"><a href="#footnote-220-232-backlink">232</a><span class="CharOverride-7">	Alibey Barajı: Kentin içme ve sanayi suyu ihtiyacı için 1975 yılında inşaatına başlandı, 1983 yılında bitirildi. İnşa edildiği yerde, tarihî İstanbul’a su taşıyan ana şebeke hatlarından biri olan ve Mimar Sinan tarafından 1562 yılında inşa edilen Mağlova Kemeri’ni su altında bırakacağı için uzun süre tartışma konusu oldu. </span></p>
				</div>
				<div epub:type="footnote" id="footnote-220-233">
					<p class="e-dipnotmetni"><a href="#footnote-220-233-backlink">233</a><span class="CharOverride-7">	Baba Hasan Alemi ve Oruç Gazi camileri: Alemdar Hasan Baba Mescidi, Fatih Sultan Mehmed’in alemdarı Baba Hasan tarafından 1460 yılında yaptırıldı. Oruç Gazi Mescidi ise Fatih devri ricalinden Oruç Gazi tarafından 1491 yılında yaptırıldı. Duvarları tuğla ve taş, çatısı ahşap ve kurşun kaplı bu iki yapı, Aksaray’daki Atatürk Bulvarı açılırken yıkıldı.</span></p>
				</div>
				<div epub:type="footnote" id="footnote-220-234">
					<p class="e-dipnotmetni"><a href="#footnote-220-234-backlink">234</a><span class="CharOverride-7">	Semavi Eyice’nin danışmanlığında tarihçi Cezmi Yurtsever’in (1956- ) yaptığı araştırmaya göre İstanbul’da 1928-72 yılları arasında, hazineye gelir elde edilmesi için kullanım dışı kalan 2800 kadar cami ve medrese binası veya arazisi satıldı. Bu eserlere ilişkin ayrıntılı bilgiler, </span><span class="italik">Eminönü Camileri</span><span class="CharOverride-7"> adlı kitapta ve harita toplandı. </span></p>
				</div>
				<div epub:type="footnote" id="footnote-220-235">
					<p class="e-dipnotmetni"><a href="#footnote-220-235-backlink">235</a><span class="CharOverride-7">	Ağa Camii ve hamam: İstiklal Caddesi üzerinde Taksim Meydanı’na 200 metre mesafedeki bu cami, 1594 yılında Galata Sarayı ağalarından Şeyhülharem Hüseyin Ağa tarafından yaptırıldı. II. Mahmud döneminde ve 2013 yılında iki restorasyon gördü. Avlusundaki şadırvanı Mimar Sinan’a ait olan cami çinileri ve hat yazılarıyla da ünlü. Bu camiye gelir elde etmek için yanında Bahçeli Hamamı yapıldı. 1951 yılına kadar kullanılan hamamın üzerine bu tarihten sonra 5 katlı bina yapıldı. Kömür ocağı yıkılan hamam 2004 yılından itibaren bar olarak kullanılmaya başlandı ve bu nedenle mülk sahibi H.P. ile davalık oldu.</span></p>
				</div>
				<div epub:type="footnote" id="footnote-220-236">
					<p class="e-dipnotmetni"><a href="#footnote-220-236-backlink">236</a><span class="CharOverride-7">	Orhan Çapçı (-1971): Eski Vakıflar Genel Müdürü ve Kalkınma Bakanlığı Müsteşarı. Özellikle İstanbul’daki çok sayıda tarihî eserin onarımını üstlendi.</span></p>
				</div>
				<div epub:type="footnote" id="footnote-220-237">
					<p class="e-dipnotmetni"><a href="#footnote-220-237-backlink">237</a><span class="CharOverride-7">	Halil Naci Mıhçıoğlu, Ankaralı müteahhit ve bankacı işadamı. Semavi Eyice’nin bahsettiği akademisyen akrabasıysa, Prof. Dr. Cemal Mıhçıoğlu.</span></p>
				</div>
				<div epub:type="footnote" id="footnote-220-238">
					<p class="e-dipnotmetni"><a href="#footnote-220-238-backlink">238</a><span class="CharOverride-7">	Cahide Tamer (1915-2005): Mimar, müzeci. Yüzden fazla külliye, saray, hisar, sur, kale, su kemeri, cami, medrese, türbe, tekke, imaret, kervansaray, sıbyan mektebi, kilise, sebil, hamam onarımına imza attı.</span></p>
				</div>
				<div epub:type="footnote" id="footnote-220-239">
					<p class="e-dipnotmetni"><a href="#footnote-220-239-backlink">239</a><span class="CharOverride-7">	İstihkâm Yedek Subay Okulu: Kâğıthane’de, Kâğıthane Deresi ile Haliç’in birleştiği noktada yapılan ve Sadabat Sarayı olarak anılan bina. Aynı yerde üç kez yaptırılan binanın ilki 1822’de yapıldı Lale Devri’nin ihtişamını yansıttı. Patrona Halil İsyanı sırasında yakıldı. 1809’da inşa edilen yeni saray da 1862’de yıktırıldı ve yerine yapılan yeni saray 1917’de üç ay süreyle Erkan-ı Harp Mektebi olarak kullanıldı. İstanbul’un işgali sırasında yetimhaneye dönüştürüldü ve 1928’e kadar öyle kaldı. 1943’te yıkılarak yerine 1952’de İstihkâm Okulu inşa edildi. 1998’den sonraysa Kâğıthane Belediye binasına dönüştü.</span></p>
				</div>
				<div epub:type="footnote" id="footnote-220-240">
					<p class="e-dipnotmetni"><a href="#footnote-220-240-backlink">240</a><span class="CharOverride-7">	X. Uluslararası Bizans Kongresi: 15-21 Eylül 1955 tarihleri arasında İstanbul’da yapıldı. Dünyanın önde gelen Bizans uzmanlarının katıldığı kongreye, 6-7 Eylül olaylarını protesto eden Yunanistan heyeti katılmadı.</span></p>
				</div>
				<div epub:type="footnote" id="footnote-220-241">
					<p class="e-dipnotmetni"><a href="#footnote-220-241-backlink">241</a><span class="CharOverride-7">	Ahmed Yüksel Özemre (1935-2008): Prof. Dr., mühendis, yazar. İstanbul Üniversitesi Fen Fakültesi öğretim üyesi. Türkiye’nin ilk atom mühendisi.</span></p>
				</div>
				<div epub:type="footnote" id="footnote-220-242">
					<p class="e-dipnotmetni"><a href="#footnote-220-242-backlink">242</a><span class="CharOverride-7">	Muammer Dizer (1924-1993): Prof. Dr., deprembilimci. Boğaziçi Üniversitesi, Kandilli Rahathanesi Müdürü.</span></p>
				</div>
				<div epub:type="footnote" id="footnote-220-243">
					<p class="e-dipnotmetni"><a href="#footnote-220-243-backlink">243</a><span class="CharOverride-7">	Erol Tümertekin (1926-2012): Prof. Dr., coğrafya uzmanı, yazar. İstanbul Üniversitesi Edebiyat Fakültesi Coğrafya Bölümü öğretim üyesi. Ders kitabı olarak değil, “sokaktaki adamın” anlayabileceği şekilde metinler düzenledi.</span></p>
				</div>
				<div epub:type="footnote" id="footnote-220-244">
					<p class="e-dipnotmetni"><a href="#footnote-220-244-backlink">244</a><span class="CharOverride-7">	Robert Louis Stevenson (1850-1894): İskoç yazar ve şair. </span><span class="italik">Bir Eşşekle Seyahat, Define Adası, Anılar ve Portreler</span><span class="CharOverride-7"> kitaplarıyla bilinir.</span></p>
				</div>
				<div epub:type="footnote" id="footnote-220-245">
					<p class="e-dipnotmetni"><a href="#footnote-220-245-backlink">245</a><span class="CharOverride-7">	Alexandre Dumas-père (1802-1870): Fransız yazar. 300’e yakın macera romanı bulunur. </span><span class="italik">Monte Kristo Kontu, Üç Silahşörler, Siyah Lale</span><span class="CharOverride-7"> ve </span><span class="italik">Demir Maske</span><span class="CharOverride-7"> gibi tarihî romanlarıyla tanınır.</span></p>
				</div>
				<div epub:type="footnote" id="footnote-220-246">
					<p class="e-dipnotmetni"><a href="#footnote-220-246-backlink">246</a><span class="CharOverride-7">	Jules Verne (1828-1905): Fransız yazar. </span><span class="italik">İnatçı Keraban/ Kéraban le Têtu</span><span class="CharOverride-7"> kitabı, Sultan II. Mahmut döneminde inatçı Kereban Ağa karakteri üzerinden Osmanlı devletini eleştirilir.</span></p>
				</div>
				<div epub:type="footnote" id="footnote-220-247">
					<p class="e-dipnotmetni"><a href="#footnote-220-247-backlink">247</a><span class="CharOverride-7">	George Young (1872-1952): Britanya Büyükelçisi, </span><span class="italik">Sir. Constantinople</span><span class="CharOverride-7"> kitabının yazarı.</span></p>
				</div>
				<div epub:type="footnote" id="footnote-220-248">
					<p class="e-dipnotmetni"><a href="#footnote-220-248-backlink">248</a><span class="CharOverride-7">	Auguste Bailly (1878-1967): Fransız yazar, tarihçi. </span><span class="italik">Bzyance</span><span class="CharOverride-7"> ansiklopedisi yazarı.</span></p>
				</div>
				<div epub:type="footnote" id="footnote-220-249">
					<p class="e-dipnotmetni"><a href="#footnote-220-249-backlink">249</a><span class="CharOverride-7">	Henri Désiré Landru (1869-1922): Fransız, seri katil. Başarılı bir mühendis, evli ve üç çocuk babasıyken, 1914’te cinayetlere başladı. Gazete ilanlarından bularak tanıştığı dul kadınları öldürdükten sonra, servetlerine kondu. Kurbanlarını evinde bulunan fırında yakarak yok ederken, bacadan çıkan duman ve koku nedeniyle rahatsız olan komşularının şikâyetiyle yakalandı. Dört yılda 10 kadın ve bir çocuğun katili olarak giyotinle idam edildi ama son ana kadar asla suçunu kabul etmedi. İdamından 46 yıl sonra, hapishanede avukatlarına verdiği gazete kupürlerinden birinin arkasına şifreli şekilde, “Evet ben yaptım, onları mutfağımdaki fırında yaktım” yazdığı belirlendi.</span></p>
				</div>
				<div epub:type="footnote" id="footnote-220-250">
					<p class="e-dipnotmetni"><a href="#footnote-220-250-backlink">250</a><span class="CharOverride-7">	Bedros Nişanyan (?): Beyazıt’ta 1922 yılından itibaren sahaflığa başladı. Sahaf dükkânı, İstanbul’daki akademi dünyası ve entelektüel çevrenin buluşma noktasına dönüştü.</span></p>
				</div>
				<div epub:type="footnote" id="footnote-220-251">
					<p class="e-dipnotmetni"><a href="#footnote-220-251-backlink">251</a><span class="CharOverride-7">	26 Kasım 1974 tarihli </span><span class="italik">Tercüman </span><span class="CharOverride-7">gazetesi: Reşat Ekrem Koçu, “Gün içinde tarih” köşesinde, “Bu kitap koleksiyonu kimin elinde” başlıklı yazısında, Nişanyan’ın nadide eserlerle dolu kitaplığının akıbetini soruyor.</span></p>
				</div>
				<div epub:type="footnote" id="footnote-220-252">
					<p class="e-dipnotmetni"><a href="#footnote-220-252-backlink">252</a><span class="CharOverride-7">	Emin Nedret İşli (1959- ): Sahaf, araştırmacı, yazar. İstiklal Caddesi’ndeki Turkuaz Sahaf’ın sahibi.</span></p>
				</div>
				<div epub:type="footnote" id="footnote-220-253">
					<p class="e-dipnotmetni"><a href="#footnote-220-253-backlink">253</a><span class="CharOverride-7">	Mehmet Baha Tanman (1952- ): Prof. Dr., yazar. İstanbul Üniversitesi Edebiyat Fakültesi Sanat Tarihi Bölümü öğretim üyesi.</span></p>
				</div>
				<div epub:type="footnote" id="footnote-220-254">
					<p class="e-dipnotmetni"><a href="#footnote-220-254-backlink">254</a><span class="CharOverride-7">	Kevork Pamukciyan (1923-1966): Sahaf, yazar. Ermenice </span><span class="italik">Nor Lur </span><span class="CharOverride-7">gazetesi ve Reşat Ekrem Koçu’nun </span><span class="italik">İstanbul Ansiklopedisi</span><span class="CharOverride-7"> yazarı. Ermeni Patrikhanesi arşiv yöneticiliği yaptı, </span><span class="italik">Şoğagat</span><span class="CharOverride-7"> dergisini hazırladı. </span></p>
				</div>
				<div epub:type="footnote" id="footnote-220-255">
					<p class="e-dipnotmetni"><a href="#footnote-220-255-backlink">255</a><span class="CharOverride-7">	Mesrop Mutafyan (II. Mesrop, 1956- ): İstanbul Ermeni Patriği ve Türkiye Ermenileri ruhani lideri. Ermeni cemaati ve cemaat dışında kurduğu diyalogla dikkat çekti. 2008’de frontotemporal demans hastalığına yakalandı.</span></p>
				</div>
				<div epub:type="footnote" id="footnote-220-256">
					<p class="e-dipnotmetni"><a href="#footnote-220-256-backlink">256</a><span class="CharOverride-7">	Nizamettin Aktuç (?-1972): Sahaf, özellikle İstanbul üzerine yabancı kaynaklı kitapları satmasıyla bilinirdi.</span></p>
				</div>
				<div epub:type="footnote" id="footnote-220-257">
					<p class="e-dipnotmetni"><a href="#footnote-220-257-backlink">257</a><span class="CharOverride-7">	Hermann Karl Klinghardt (1847-1926): 1924 yılında yayınlanan, </span><span class="italik">Ankara-İstanbul Arası İktidar Kavgası</span><span class="CharOverride-7"> kitabının yazarı.</span></p>
				</div>
				<div epub:type="footnote" id="footnote-220-258">
					<p class="e-dipnotmetni"><a href="#footnote-220-258-backlink">258</a><span class="CharOverride-7">	Muzzafer Ozak (1916-1985): Halveti şeyhi, yazar, sahaf. Yurtdışında yaptığı zikirlerle de dikkat çekti. Beyazıd Camii, Vezneciler Camii, Süleymaniye Camii’nde imamlık, 42 camide vaizlik yaptı.</span></p>
				</div>
				<div epub:type="footnote" id="footnote-220-259">
					<p class="e-dipnotmetni"><a href="#footnote-220-259-backlink">259</a><span class="CharOverride-7">	Wolfrang Müll-Wiener’in </span><span class="italik">İstanbul’un Tarihsel Topoğrafyası</span><span class="CharOverride-7"> adlı kitabı. 2001’de YKY’den yayınlandı.</span></p>
				</div>
				<div epub:type="footnote" id="footnote-220-260">
					<p class="e-dipnotmetni"><a href="#footnote-220-260-backlink">260</a><span class="CharOverride-7">	Kohen Kitap Evi: 1918 yılında Mazalto ve Eliza Cohen adlı iki kız kardeş tarafından kuruldu. 1970’e kadar ağırlıklı olarak tarih kitapları olmak üzere yabancı eserleri sattı, bu tarihten sonra Fransız okullarının kitapları ve moda dergilerini bulundurmaya başladı.</span></p>
				</div>
				<div epub:type="footnote" id="footnote-220-261">
					<p class="e-dipnotmetni"><a href="#footnote-220-261-backlink">261</a><span class="CharOverride-7">	6 Şubat 2002 tarihli</span><span class="italik"> Hürriyet </span><span class="CharOverride-7">gazetesi: Sefa Kaplan’ın, “Semavi Hoca’nın kitaplığına Kanada’dan teklif var” başlıklı haber; "Kütüphanesine bir buçuk milyon dolar fiyat biçen Prof. Eyice, alıcı bulamadığı takdirde yurtdışından gelen teklifleri değerlendireceğini söyledi."</span></p>
				</div>
				<div epub:type="footnote" id="footnote-220-262">
					<p class="e-dipnotmetni"><a href="#footnote-220-262-backlink">262</a><span class="CharOverride-7">	4 Mayıs 2008 tarihli </span><span class="italik">Hürriyet</span><span class="CharOverride-7"> gazetesi. Ali Dağlar’ın, “Toprak altındakiler korunsun ama toprak üstündekileri koruyor muyuz?” başlıklı haberi.</span></p>
				</div>
				<div epub:type="footnote" id="footnote-220-263">
					<p class="e-dipnotmetni"><a href="#footnote-220-263-backlink">263</a><span class="CharOverride-7">	Mart 2007 tarihli </span><span class="italik">Milliyet </span><span class="CharOverride-7">gazetesi. Filiz Aygündüz’ün, “İmkanı olan zengin aileler bu modeli kopya edecek” başlıklı haberi.</span></p>
				</div>
				<div epub:type="footnote" id="footnote-220-264">
					<p class="e-dipnotmetni"><a href="#footnote-220-264-backlink">264</a><span class="CharOverride-7">	Alexander van Millinger (1800-1878): İngiliz tarihçi, rahip, yazar. Robert Koleji’nde öğretmenlik yaptı, İstanbul’daki Bizans eserlerini ve şehrin topografyasını araştırdı. O güne kadar Hebdomon Sarayı olarak bilinen yapının aslında Tekfur Sarayı olduğunu ortaya çıkardı. İstanbul’da cami ve mescit olarak kullanılan eski kiliselerin rölövelerini çıkardı ve </span><span class="italik">Byzantine Churches in Constantinople, Their History Artchitecture </span><span class="CharOverride-7">adıyla yayınladı.</span></p>
				</div>
				<div epub:type="footnote" id="footnote-220-265">
					<p class="e-dipnotmetni"><a href="#footnote-220-265-backlink">265</a><span class="CharOverride-7">	Jean Adolphe Ebersolt (1879-1933): Fransız seyyah, yazar. Mission Archelogique </span><span class="italik">De Constantinople </span><span class="CharOverride-7">kitabının yazarı. Fransız Jean Ebersolt’un İstanbul’daki Bizans kiliseleri üzerine çalışması, Millingen’in çalışmasındaki maddi hatalar nedeniyle daha tercih edilir.</span></p>
				</div>
				<div epub:type="footnote" id="footnote-220-266">
					<p class="e-dipnotmetni"><a href="#footnote-220-266-backlink">266</a><span class="CharOverride-7">	Luigi Ferdinando Marsili (1685-1730): Yazar, İstanbul Boğazı üzerinde 1681’de başlayan ve dünyada ilk oşinografi çalışmalardan biri sayılan boğazlardaki su bütçesi ve akıntı konusunda çalışmıştır.</span></p>
				</div>
				<div epub:type="footnote" id="footnote-220-267">
					<p class="e-dipnotmetni"><a href="#footnote-220-267-backlink">267</a><span class="CharOverride-7">	Fransa’nın İstanbul sefiri Charles de Ferriol, 1698 yılında küçük Çerkez kızını alarak Fransa’ya götürdü. Ferriol malikanesinde büyüyen Çerkez kızı, Matmazel Ayşe adıyla dönemin Fransa sosyetesinde güzelliğiyle ünlendi ve yaşam öyküsü, yazar Anne Soprani tarafından 1991 yılında romanlaştırıldı.</span></p>
				</div>
				<div epub:type="footnote" id="footnote-220-268">
					<p class="e-dipnotmetni"><a href="#footnote-220-268-backlink">268</a><span class="CharOverride-7">	Mustafa Naima Efendi (1655-1716): Osmanlı’nın ilk resmî vak’anüvislerinden.</span></p>
				</div>
				<div epub:type="footnote" id="footnote-220-269">
					<p class="e-dipnotmetni"><a href="#footnote-220-269-backlink">269</a><span class="CharOverride-7">	Uluğ İğdemir: (1901-1994): Tarihçi, öğretmen, yazar. Türk Tarih Kurumu Genel Sekreterliği, </span><span class="italik">Belleten</span><span class="CharOverride-7"> dergisi yazı işleri müdürlüğü yaptı. </span><span class="italik">Atatürk</span><span class="CharOverride-7"> isimli kitabı yazdı.</span></p>
				</div>
				<div epub:type="footnote" id="footnote-220-270">
					<p class="e-dipnotmetni"><a href="#footnote-220-270-backlink">270</a><span class="CharOverride-7">	</span><span class="italik">Belleten </span><span class="CharOverride-7">dergisi: Ocak 1937’den bu yana Türk Tarih Kurumu yayını olarak dört ayda bir çıkan dergi, dil ve tarih konulu makalelere yer veriyor. 1931 yılında 101.  sayısının ardından </span><span class="italik">Türk Tarih Encümeni Mecmuası</span><span class="CharOverride-7"> adını alan ve 1910’da yayınlanmaya başlayan </span><span class="italik">Tarih-i Osmani Encümeni</span><span class="CharOverride-7"> mecmuasının devamıdır.</span></p>
				</div>
				<div epub:type="footnote" id="footnote-220-271">
					<p class="e-dipnotmetni"><a href="#footnote-220-271-backlink">271</a><span class="CharOverride-7">	</span><span class="italik">Mecmua-i Ebüzziya</span><span class="CharOverride-7"> dergisi.</span></p>
				</div>
				<div epub:type="footnote" id="footnote-220-272">
					<p class="e-dipnotmetni"><a href="#footnote-220-272-backlink">272</a><span class="CharOverride-7">	Hafız Ahmet Paşa (1564-1632): Sadrazam, Osmanlı Devlet Adamı. IV. Murad’ın gözü önünde kapıkulu askerlerinin isyanında linç edilerek öldürüldü. Koleksiyonundan kalan el yazmalar, Süleymaniye Kütüphanesi’nde yer almakta.</span></p>
				</div>
				<div epub:type="footnote" id="footnote-220-273">
					<p class="e-dipnotmetni"><a href="#footnote-220-273-backlink">273</a><span class="CharOverride-7">	Hattat Hilal Kazan, İÜ Edebiyat Fakültesi Eski Türk Edebiyatı’ndan mezun olduktan sonra hat sanatıyla ilgilendi. Hafız Hattat Müşerref Çelebi ve Hasan Çelebi'den eğitim aldı. 2005 yılında Londra'da British Museum’da “Making of the Masterˮ adlı icazet sergisine katıldı.</span></p>
				</div>
				<div epub:type="footnote" id="footnote-220-274">
					<p class="e-dipnotmetni"><a href="#footnote-220-274-backlink">274</a><span class="CharOverride-7">	Matthias Corvinus (1143-1490): Macar kralı, Rönesans dönemi hükümdarı olarak eğitim, sanat ve ilme önem verdi.</span></p>
				</div>
				<div epub:type="footnote" id="footnote-220-275">
					<p class="e-dipnotmetni"><a href="#footnote-220-275-backlink">275</a><span class="CharOverride-7">	22 Mart 20014 tarihli</span><span class="italik"> Star</span><span class="CharOverride-7"> gazetesi pazar eki, “Hazine avcısı değil anıt koruyucusu” başlıklı haber.</span></p>
				</div>
				<div epub:type="footnote" id="footnote-220-276">
					<p class="e-dipnotmetni"><a href="#footnote-220-276-backlink">276</a><span class="CharOverride-7">	</span><span class="italik">Türk Yurdu</span><span class="CharOverride-7">: Milliyetçi fikir dergisi. Yayın hayatına 1911’de başladı. Zaman zaman yayınlar durdu. Bugün Türk Ocakları Genel Merkezi tarafından aylık olarak yayımlanıyor.</span></p>
				</div>
				<div epub:type="footnote" id="footnote-220-277">
					<p class="e-dipnotmetni"><a href="#footnote-220-277-backlink">277</a><span class="CharOverride-7">	Muhibbe Darga (1921-): Prof. Dr., arkeolog, yazar. İstanbul Üniversitesi Edebiyat Fakültesi öğretim üyesi. Sultan II. Abdülhamid’in başmabeyinicisi Darugazade Mehmet Emin Bey’in torunu. Side dilinin çözülmesini sağlayan isimler arasında yer aldı, Karatepe, Gedikli, Şarhöyük, Şemsiyetepe kazılarında öğretim üyesi ve kazı başkanı olarak yer aldı.</span></p>
				</div>
				<div epub:type="footnote" id="footnote-220-278">
					<p class="e-dipnotmetni"><a href="#footnote-220-278-backlink">278</a><span class="CharOverride-7">	Laskaris Sarayı: Latin işgali sırasında İznik’te kurulan krallığın imparatorlarından II. Thedoros devrinde (1206-1222) yaptırıldı. Eski adı Nif olan Kemalpaşa ilçesinde Kız Kulesi olarak anılmakta olan beyaz ve kırmızı tuğla işçiliği ile dikkat çeken üç katlı bir yapı.</span></p>
				</div>
				<div epub:type="footnote" id="footnote-220-279">
					<p class="e-dipnotmetni"><a href="#footnote-220-279-backlink">279</a><span class="CharOverride-7">	Enez Ayasofya Kilisesi: Bizans İmparatorluğu döneminde 12'inci yüzyılda inşa edildi ve bölgenin Türk hâkimiyetine geçmesinin ardından, 1450’de camiye çevrildi. 1965 yılında Saroz merkezli 5,9 şiddetindeki depremle kısmen yıkıldı. Kubbeli bazilika olarak adlandırılan planıyla dikkat çeker.</span></p>
				</div>
				<div epub:type="footnote" id="footnote-220-280">
					<p class="e-dipnotmetni"><a href="#footnote-220-280-backlink">280</a><span class="CharOverride-7">	Metin Sözen (1936- ): Prof. Dr., mimar, öğretim üyesi. ÇEKÜL Vakfı kurucu başkanı. 2007 yılı Cumhurbaşkanlığı Kültür ve Sanat Ödülü sahibi.</span></p>
				</div>
				<div epub:type="footnote" id="footnote-220-281">
					<p class="e-dipnotmetni"><a href="#footnote-220-281-backlink">281</a><span class="CharOverride-7">	1057 Sayılı Kanun: 1927'de çıkarılan, “Türkiye Cumhuriyeti Dahilinde Bulunan Bilimum Mebani-i Resmiye ve Milliye Üzerindeki Tuğra ve Medhiyelerin Kaldırılması”na dair kanunla, başta İstanbul olmak üzere kent merkezindeki anıt ve eserlerdeki Arapça harflerle yazılmış Osmanlı kitabeleri söküldü. Yerine yeni Türkiye Cumhuriyeti’ni temsilen T.C. arması konuldu.</span></p>
				</div>
				<div epub:type="footnote" id="footnote-220-282">
					<p class="e-dipnotmetni"><a href="#footnote-220-282-backlink">282</a><span class="CharOverride-7">	Sadi Çoban (1902-?): Türk Futbol Milli Takımı ve Fenerbahçe Spor Kulübü orta saha oyuncusu. 1926-1932 yılları arasında Fenerbahçe formasıyla 118 karşılaşmaya çıktı, 16 gol attı.</span></p>
				</div>
				<div epub:type="footnote" id="footnote-220-283">
					<p class="e-dipnotmetni"><a href="#footnote-220-283-backlink">283</a><span class="CharOverride-7">	Cemal İzzet Tukin (1907-1977): Prof. Dr., akademisyen, yazar. İstanbul Üniversitesi Edebiyat Fakültesi öğretim üyesi. </span></p>
				</div>
				<div epub:type="footnote" id="footnote-220-284">
					<p class="e-dipnotmetni"><a href="#footnote-220-284-backlink">284</a><span class="CharOverride-7">	Cornelius Gurlitt (1850-1938): Sanat tarihçisi. İstanbul başta olmak üzere Osmanlı eserlerinin fotoğrafını çekip hakkında Batı dillerinde makaleler yazan ilk isimlerden biri olarak bilinir.</span></p>
				</div>
				<div epub:type="footnote" id="footnote-220-285">
					<p class="e-dipnotmetni"><a href="#footnote-220-285-backlink">285</a><span class="CharOverride-7">	Leon de Laborde (1807-1809): Fransız gezgin ve ressam. Osmanlı topraklarında çok sayıda esere ilişkin notlar yazmıştır.</span></p>
				</div>
				<div epub:type="footnote" id="footnote-220-286">
					<p class="e-dipnotmetni"><a href="#footnote-220-286-backlink">286</a><span class="CharOverride-7">	James Theodore Bent (1852-1897): İngiliz arkeolog ve gezgin. Afrika ve Asya'daki gezileri ve arkeolojik bulgularına dair notlarının bulunduğu kitapları kaynakça oluşturdu. Silifke bölgesindeki krallıklara dair, </span><span class="italik">Proceedings of the Royal Gf: Hical Society</span><span class="CharOverride-7"> adlı eseri vardır. </span></p>
				</div>
				<div epub:type="footnote" id="footnote-220-287">
					<p class="e-dipnotmetni"><a href="#footnote-220-287-backlink">287</a><span class="CharOverride-7">	Yılmaz Önge (1935-1992): Mimar, mühendis. Tarihi vakıf eserlerinin tespiti, korunması ve tanıtılmasına yönelik çalışmalarıyla bilinir.</span></p>
				</div>
				<div epub:type="footnote" id="footnote-220-288">
					<p class="e-dipnotmetni"><a href="#footnote-220-288-backlink">288</a><span class="CharOverride-7">	Necdet Bayraktar, </span><span class="italik">Topkapı Sarayı</span><span class="CharOverride-7"> ve </span><span class="italik">Osmanlı Padişahları</span><span class="CharOverride-7"> kitabının yazarı, şair, akademisyen..</span></p>
				</div>
				<div epub:type="footnote" id="footnote-220-289">
					<p class="e-dipnotmetni"><a href="#footnote-220-289-backlink">289</a><span class="CharOverride-7">	Şerif Halil Paşa Camii: 1744 yılında tamamlanan ve 25 metre kubbe, 40 metre minare yüksekliği ve medresesi bulunan yapı, halk arasında "Tombul Camii" olarak bilinir. Edirne Camii’nin ardından Balkanlar’ın en büyük ikinci camisidir ve Bulgaristan’da Osmanlı mimarisinin korunarak ibadete açık kalan tek yapıdır.</span></p>
				</div>
				<div epub:type="footnote" id="footnote-220-290">
					<p class="e-dipnotmetni"><a href="#footnote-220-290-backlink">290</a><span class="CharOverride-7">	Demir Baba Tekkesi: Macar Feliks Kanits’e göre 1490 yılında bölgeyi Müslümanlaştırmak için gelen Hacı Bektaşi Veli'nin öğrencilerinden Demir Baba tarafından kurulduğu rivayet edilir. Evliya Çelebi, Demir Baba’da 150 kadar talebenin hem nefes ve ilim hem de güreş eğitimi aldığını yazar. Çok kubbeli kesme taş yapıdaki türbenin, Proto-Bulgarlar’ın ünlü başbuğu Omurtak’ın mezarı üstünde olduğu iddia edilir.</span></p>
				</div>
				<div epub:type="footnote" id="footnote-220-291">
					<p class="e-dipnotmetni"><a href="#footnote-220-291-backlink">291</a><span class="CharOverride-7">	Akyazılı Sultan Tekkesi: Hayatına dair çok fazla bilgi olmasa da Hacı Bektâş-ı Velî’nin öğrencilerinden olduğu ve icazet alarak Rumeli’de İslamiyet’i yaymak için bölgeye yerleştiği anlatılır. Sultan II. Murad devrinde vefat edince defnedildiği kestane ağacının yanında türbesi yapılmış ve günümüzde Hristiyanlar tarafından da ziyaret edilmektedir. Üzerinde Sveti Tanaş (Athanasios) adındaki Hristiyan azizinin türbesi olduğu yönünde levha bulunur. Türbe binası ve önündeki âsitâne veya meydan evi de yedi köşelidir.</span></p>
				</div>
				<div epub:type="footnote" id="footnote-220-292">
					<p class="e-dipnotmetni"><a href="#footnote-220-292-backlink">292</a><span class="CharOverride-7">	Siyavuş Paşa Camii: Sofya’daki Büyük Ayasofya Kilisesi Osmanlı döneminde, Siyavuş Paşa tarafından camiye çevrilmiş, etrafına çeşme ve külliyeler de yapılmış ancak Bulgar idaresine geçtikten sonra yeniden kiliseye çevrilmiştir. Roma İmparatoru Justiniyanus'un bu kiliseyi İstanbul’daki Ayasofya’ya ithafen yaptırdığı ve Sofya şehrine bu kilisenin adını verdiği kaydedilir.</span></p>
				</div>
				<div epub:type="footnote" id="footnote-220-293">
					<p class="e-dipnotmetni"><a href="#footnote-220-293-backlink">293</a><span class="CharOverride-7">	Sofu Mehmet Paşa Camii: 1547’de ikinci vezirliğe getirilen Mehmet Paşa adına yapılmış, Mimar Sinan’ın Bulgaristan’daki tek eseridir. Bulgar idaresine girdikten sonra dış görüntüsü tuğlalarla kapatılarak cami görüntüsünden uzaklaştırılmıştır.</span></p>
				</div>
				<div epub:type="footnote" id="footnote-220-294">
					<p class="e-dipnotmetni"><a href="#footnote-220-294-backlink">294</a><span class="CharOverride-7">	Kral Camii (1823): Sultan II. Mahmut tarafından yaptırılan eser, bugün Romanya’nın Köstence şehrinde kalmıştır. Romanya Kralı I. Carol tarafından, ülkede yaşayan Müslümanlara gösterilen saygının ifadesi olarak 1910 yılında mimarı Victor Ştefanescu’ya yeniden inşa ettirilir ve bu yüzden “Kral Camii” olarak da anılır. 45 metrelik minaresi ve dört beşik tonozlu kubbesiyle Romanya’nın ilk betonarme binası da olur.</span></p>
				</div>
				<div epub:type="footnote" id="footnote-220-295">
					<p class="e-dipnotmetni"><a href="#footnote-220-295-backlink">295</a><span class="CharOverride-7">	Adakale Camii: 1691’de Osmanlılar tarafından fethedilen Adakale’de 60’lı yılların sonuna kadar yaklaşık bin kadar Türk yaşadı. Diğer isimleri Caroline ya da Yeni Orşova olan Tuna üzerindeki Adakale 1968 yılında inşa edilen Demirkapı Barajı’nın suları altında kaldı. 93 Harbi sonrasında 1878’de yapılan Berlin Antlaşması’nda unutulduğu için Osmanlıların bölgeden çekilmesine rağmen Osmanlı’nın fiilen kalktığı 1923 yılına kadar Türk bayrağı altında kaldı. 1964 yılında baraj suları altında kalması üzerine ada halkı Türkiye, Köstence ve Bükreş’e göç etti. Lozan görüşmeleri sırasında Rauf Orbay’ın çektiği bir telgrafta Adakale’deki camiden şöyle bahsedildiği dikkat çeker, “Adakale Elyevm Câmi-i Şerifi ile 600 kadar kâmilen Müslim ve Türk ahalisiyle ve Türk mebânisiyle tamamen Türk yurdunun nefis ve hazin bir numunesi ve tarihimizin temelinde kurulmuş bir abide hatıratını temsil etmekte” Sultan Abdülhamid döneminde, bu cami için Hereke’de tek parça bir halı yaptırılmıştır. </span></p>
				</div>
				<div epub:type="footnote" id="footnote-220-296">
					<p class="e-dipnotmetni"><a href="#footnote-220-296-backlink">296</a><span class="CharOverride-7">	Ömer Lütfi Barkan (1902-1979): Ord. Prof., iktisatçı. 1950’de İktisat Tarihi Kürsüsü Başkanlığı, 1950-1952 yılları arasında İktisat Fakültesi dekanlığı yaptı. Osmanlı Devleti’ndeki nüfus ve fiyat hareketlerini inceleyerek bu alanda ilk eserleri verdi.</span></p>
				</div>
				<div epub:type="footnote" id="footnote-220-297">
					<p class="e-dipnotmetni"><a href="#footnote-220-297-backlink">297</a><span class="CharOverride-7">	Hacı Bektaşi Veli’nin öğrencilerinden Sarı Saltuk’un Anadolu ve Balkanlar’daki 12 türbesinden biridir. Rumeli’de oldukça etkili olan Sarı Saltuk’un, "Beyler ve kralların" mezarına sahip çıkmasını isteyeceğini ve bu nedenle isteyen herkese verilmek üzere çok sayıda tabut hazırlattığı, o yüzden bu kadar türbesi olduğu rivayet edilir. 1297’de vefat ettiği ve bugün Romanya sınırlarında kalan yerde türbesinin yapıldığı söylenir.</span></p>
				</div>
				<div epub:type="footnote" id="footnote-220-298">
					<p class="e-dipnotmetni"><a href="#footnote-220-298-backlink">298</a><span class="CharOverride-7">	Gül Baba: 1541 yılında ölen ve asıl adının Amasyalı Cafer olduğu bilinen Bektaşi Babası ve şairi. 1526 yıllında Kanunî’nin Budin Seferi’ne katıldıktan sonra burada yaşamış, 1543 yılında Budin Beylerbeyi Yahya Paşazâde Mehmed Paşa tarafından türbesi yaptırılmış. Macarlar tarafından da sevilir ve adına bir Macar filmi de yapılmıştır. Savaşlara tahta kılıç ve gül ile katılmasından dolayı bu adı aldığı söylenir.</span></p>
				</div>
				<div epub:type="footnote" id="footnote-220-299">
					<p class="e-dipnotmetni"><a href="#footnote-220-299-backlink">299</a><span class="CharOverride-7">	Toygun Paşa Camii: 1553’te Budin Beylerbeyi olan Toygun Paşa adına yaptırılan bir cami. Yok olduğu sanılan caminin izleri, 1972’de bir kilisede yapılan restorasyon sırasında ortaya çıktı. 1686 yılında sağlam halde Avusturyalıların eline geçen cami, Kapuzin rahiplerine verilerek kiliseye çevrilmiş, 1770’te ise kısmen yıkılarak mevcut kiliseye çevrilmiş.</span></p>
				</div>
				<div epub:type="footnote" id="footnote-220-300">
					<p class="e-dipnotmetni"><a href="#footnote-220-300-backlink">300</a><span class="CharOverride-7">	Frumet Tektaş (1912-61): Büyükelçi Suat Davaz’ın (1846-1941) kızı. Altı yaşında müzik, yedi yaşında resim alanında eserler vermeye başladı.</span></p>
				</div>
				<div epub:type="footnote" id="footnote-220-301">
					<p class="e-dipnotmetni"><a href="#footnote-220-301-backlink">301</a><span class="CharOverride-7">	Bloody Mary: Votka, domates suyu, karabiber gibi baharatlarla yapılan bir kokteyl. </span><span class="italik">Virgin Mary</span><span class="CharOverride-7"> gibi alkolsüz çeşitleri bulunur.</span></p>
				</div>
				<div epub:type="footnote" id="footnote-220-302">
					<p class="e-dipnotmetni"><a href="#footnote-220-302-backlink">302</a><span class="CharOverride-7">	Charles Anzavur (1924-): Ermeni asıllı Fransız sanatçı. Annesi Adapazarı’ndan göç eden Knar Baghdasarian’ın ve Gürcistan’dan göç eden Michael Aznavourian’ın oğlu olarak Paris’te dünyaya geldi.</span></p>
				</div>
				<div epub:type="footnote" id="footnote-220-303">
					<p class="e-dipnotmetni"><a href="#footnote-220-303-backlink">303</a><span class="CharOverride-7">	Vahe Aliksanyan (1924-): Doç. Dr., İstanbul Üniversitesi Tıp Fakültesi öğretim üyesi. </span><span class="italik">Teşhiste Temel Bilgi Propedötik</span><span class="CharOverride-7"> gibi temel tıp kitaplarının da yazarı.</span></p>
				</div>
				<div epub:type="footnote" id="footnote-220-304">
					<p class="e-dipnotmetni"><a href="#footnote-220-304-backlink">304</a><span class="CharOverride-7">	Leyla Atmaca (1940-): Prof. Dr., doktor, yazar. Ankara Üniversitesi Tıp Fakültesi Göz Hastalıkları Anabilim Dalı emekli öğretim üyesi.</span></p>
				</div>
				<div epub:type="footnote" id="footnote-220-305">
					<p class="e-dipnotmetni"><a href="#footnote-220-305-backlink">305</a><span class="CharOverride-7">	</span><span class="italik">Akbaba </span><span class="CharOverride-7">dergisi: 1922’de Yusuf Ziya Ortaç ve Orhan Seyfi Orhon tarafından 208 sayı çıkarılan mizah dergisi.</span></p>
				</div>
				<div epub:type="footnote" id="footnote-220-306">
					<p class="e-dipnotmetni"><a href="#footnote-220-306-backlink">306</a><span class="CharOverride-7">	Sedat Kantarcıoğlu (1930- ): Prof. Dr. doktor, yazar. İstanbul Üniversitesi Tıp Fakültesi Dekanı. Oğlu Prof. Dr. Sami Katırcıoğlu (1958-), İ.Ü. Kulak Burun Boğaz Anabilim Dalı Öğretim Üyesi.</span></p>
				</div>
				<div epub:type="footnote" id="footnote-220-307">
					<p class="e-dipnotmetni"><a href="#footnote-220-307-backlink">307</a><span class="CharOverride-7">	Türkiye’de frengi: Osmanlı’da ilk defa 19. yüzyıldaki Osmanlı-Rus savaşlarından sonra işgal edilen bölgelerde ve Batı Karadeniz bölgesinde görüldü. Kırım Savaşı’nın ardından fuhuşu kontrol için İstanbul’da ilk genelevler açıldı. I. Dünya Savaşı yıllarında Romanya gibi bölgelerde savaşırken frengi olan Osmanlı askerlerinin de tedavi edilmeden memleketlerine gönderilmesiyle, hastalık Anadolu’ya taşındı. 1920’de, Müslüman ve gayrimüslim 6510 Şişli’deki Emraz-ı Zühreviye Hastanesi’nde tedavi gördü. Konu, İlber Özbeyli’nin Mütareke ve İşgal yıllarında Osmanlı Devleti’nde görülen </span><span class="italik">Sosyal Çöküntü ve Toplumsal Yaşam </span><span class="CharOverride-7">adlı çalışmasında genişçe anlatılır.</span></p>
				</div>
				<div epub:type="footnote" id="footnote-220-308">
					<p class="e-dipnotmetni"><a href="#footnote-220-308-backlink">308</a><span class="CharOverride-7">	Samih Süner (1923- ): Prof. Dr., tabip. İstanbul Üniversitesi Rektörü Ord. Prof. Dr. Ekrem Şerif Egeli’nin yetiştirdiği isimlerden biri.</span></p>
				</div>
				<div epub:type="footnote" id="footnote-220-309">
					<p class="e-dipnotmetni"><a href="#footnote-220-309-backlink">309</a><span class="CharOverride-7">	Şerif Baştav (1913-2010): Prof. Dr., Macar Dili Edebiyatı ve Bizans Tarihi uzmanı. Ankara Üniversitesi Dil Tarih Coğrafya Fakültesi Macar Dili ve Edebiyatı Kürsü Başkanı. 1942’de Bakanlar Kurulu kararıyla Macaristan’a </span><span class="CharOverride-7">Budapeşte Üniversitesi’nde doktora yapmaya gönderildi. Fatih’in Saray teşkilatı üzerine Rumca bir metin üzerine yaptığı çalışmanın ardından Yunan filolojisi doktoru unvanı aldı. Budapeşte Üniversitesi’nden “Almanca öğrenmesi yönünde rapor” verilmesi üzerine Viyana Üniversitesi’ne gönderildi. 1948 yılında Ankara Üniversitesi’ne geri döndü. Ancak sınıfta 10 öğrenci olması sorun oldu. 1957’de, Humbolt Vakfı bursuyla Münih Üniversitesi’nde Bizans Tarihi eğitimi aldı. 1961’de Bavyera İlimler Akademisi bursuyla Almanya’da kaldı. Dönüşte Ankara Üniversitesi’nde Ortaçağ Tarihi Kürsü ve Macar Dili’nde öğretim üyeliği yaptı. 1983 yılında Harward Üniversitesi bursuyla bir yıl ABD’de bulundu. 1954 yılında </span><span class="CharOverride-7">Ankara’da Necla Hanım ile evlendi, Leyla ve Sencer Baştav adında kızı ve oğlu oldu.</span></p>
				</div>
				<div epub:type="footnote" id="footnote-220-310">
					<p class="e-dipnotmetni"><a href="#footnote-220-310-backlink">310</a><span class="CharOverride-7">	George Soros (1930-): Macar ve Yahudi asıllı ABD’li finans spekülatörü. 3 Mart 2002 tarihinde davetli olarak geldiği Sabancı Üniversitesi’ndeki konuşmasında, kendisinden Türkiye ve Arjantin karşılaştırması yapılması istenince, “Türkiye’nin Arjantin’den tek farkı, stratejik pozisyonudur. Bu stratejik pozisyonuna bağlı olarak Türkiye’nin en iyi ihracat ürünü de ordudur” dedi.</span></p>
				</div>
				<div epub:type="footnote" id="footnote-220-311">
					<p class="e-dipnotmetni"><a href="#footnote-220-311-backlink">311</a><span class="CharOverride-7">	İsmail Hakkı Uzunçarşılı (1888-1977): Tarihçi ve siyasetçi. Balıkesir milletvekili, İstanbul Üniversitesi Edebiyat Fakültesi Tarih Bölümü öğretim üyesi, Türk Tarih Kurumu üyesi, </span><span class="italik">Açık Söz</span><span class="CharOverride-7"> gazetesi yazarı. Osmanlı dönemi devlet örgütlenmesi üzerine kitaplarıyla tanındı.</span></p>
				</div>
			</div>
		</div>
	</body>
</html>