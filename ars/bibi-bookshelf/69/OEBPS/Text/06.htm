<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter">TÜRKİYE'DE MODERNLEŞME PROJESİ VE KADINLAR <a class="hlink" href="../Text/06.htm#not06not0" id="not06ref0">*</a></h1>

  <p class="center"><span class="small2">YEŞİM ARAT</span></p>

  <p class="nonindent"><span class="big">T</span>ürkiye’nin ilk kadın siyaset bilimcisi, eski senatör, kadın akademisyenlerin destekçisi, kadın hakları üzerine çalışan, Türkiye’de ve yurtdışında kadın haklarını savunan Profesör Nermin Abadan-Unat 1921’de Viyana’da, Baltık kökenli bir annenin ve İzmirli bir Türk meyve tüccarının çocuğu olarak doğdu. Babasının ölümünden sonra, annesinin Budapeşte’de özel eğitim maliyetini gitgide daha zor karşılayabilmesi üzerine eğitimini sürdürmek için Türkiye’ye göç etmeyi, daha doğrusu kaçmayı seçti. Türkiye’de erkek çocukların yanı sıra kızların da parasız eğitim gördüğünü duymuştu. Ankara’daki Siyasal Bilgiler Fakültesi’nde 1988’de emekliye ayrılmadan önce verdiği son dersinde hayat hikâyesini aktaran Profesör Abadan-Unat, sözlerini şöyle noktaladı:</p>

  <div class="block">
    <p class="bl_nonindent">Ben yurdumu da ulusumu da kendi irademle seçtim! Mustafa Kemal olmasaydı belki ben de olmazdım. Niçin Kemalist olduğumu, niçin milliyetçi olduğumu, öyle sanıyorum ki artık anlamışsınızdır.<sup><a class="hlink" href="../Text/06.htm#not06not1" id="not06ref1">1</a></sup></p>
  </div>

  <p class="indent">Prof. Abadan-Unat Kemalizme bağlılığını vurgularken, önde gelen feminist eylemcilerden Şirin Tekeli açıkça Kemalizmi eleştiriyordu.<sup><a class="hlink" href="../Text/06.htm#not06not2" id="not06ref2">2</a></sup> 1944’te Ankara’da doğan Tekeli, tipik bir Kemalist aydın ailesindendi.</p>

  <p class="indent">Hem babası, hem de annesi lise felsefe öğretmeniydi, özellikle annesi Mustafa Kemal’in ateşli bir savunucusuydu. Nermin Abadan-Unat gibi Şirin Tekeli de bir siyaset bilimcisiydi. Ama İstanbul Üniversitesi’ne bağlı İktisat Fakültesi’nde doçent olduktan sonra, 1981’de oluşturulan Yüksek Öğretim Kurulu’nu protesto etmek amacıyla üniversiteden ayrıldı. Türkiye’deki feministlerin örgütlenmesinde ve İstanbul’da Kadın Kütüphanesi ve Bilgi Merkezi’nin kurulmasında önemli rol oynadı. Solun Kemalizmi değerlendirmesiyle ilgili bir kitapta şu açıklamayı yapıyordu:</p>

  <div class="block">
    <p class="bl_nonindent">Kadın devriminin Kemalizmin çok önemli bir parçası olduğu doğru. Yalnız orada ilk sorumuz [feministlerin] şu: Bu devrim kadınların kendi hakları için mi yapılmıştı, yoksa bir biçimde Kemalizmin gerçekleştirmek istediği öbür dönüşümün, devlet katındaki dönüşümün aracı olarak mı kullanılmıştı? Çok ciddi olarak böyle bir araçsallık olduğunu düşünüyorum. Atatürk bir asker ve gayet iyi bir stratejist. Kadın haklarının bir devlet dönüşümü çerçevesinde ne anlama geldiğini gayet iyi değerlendirebilecek bir kişi, bir Jakoben ve bunu sonuna kadar kullanmış bir lider.<sup><a class="hlink" href="../Text/06.htm#not06not3" id="not06ref3">3</a></sup></p>
  </div>

  <p class="indent">Oysa öteki feministler dosdoğru Kemalist olmadıklarını söyleyip sebebini ayrıntılarıyla anlatmaya koyulurlar.</p>

  <p class="indent">Bu çalışmamda, varlığını Atatürk’e borçlu olan bir kadın kuşağına Atatürk’ü kökten eleştiren daha genç bir kuşağın nasıl olup da meydan okuduğunu araştıracağım. Amacım çağdaş feminist seslerin bu yeni yükselişinde modernleştirici reformların yerini yorumlamak. 1920-1930’ların reformları 1980’lere neyi miras bıraktı? Kemalistlere karşı çıkan feministler, Kemalistlerin başlattığı modernlik projesini baltalıyor mu, yoksa canlandırıyor mu? Feministlerin özgürlük talepleri ve bu taleplerin sonucunda Kemalizme yönelttikleri eleştiriler sayesinde, bir paradoks gibi görünse de, Türkiye’deki modernleşme projesinin gelişmesine katkıda bulundukları görüşündeyim. Kemalist söylemin feminist eleştirileri, liberalizm, demokrasi ve laiklik vaat eden ama bu ideallerin gerçekleşmesi için gerekli koşulları oluşturma adına onları yadsıyan modernleşme projesine, işte bu liberalizmin, demokrasinin ve laikliğin soluğunu vermektedir.</p>

  <p class="indent">Cumhuriyet’in modernleşme projesinde kadınlar, önemli “siyasal aktörler ya da sembolik piyonlar”dı;<sup><a class="hlink" href="../Text/06.htm#not06not4" id="not06ref4">4</a></sup> oysa çağdaş sahnede feministler küçük bir gruptan ibarettir. Carlos Fuentes, <i>The Buried Mirror</i> adlı yapıtında “sanatsal duyarlılıkta açığa çıkan biçimiyle, İspanyol kültürünün değişmez bir özelliği[nin] marjinal, aykırı ve dışlanmışları kucaklayarak görünmez olanı görünür hale getirme becerisi” olduğunu öne sürer.<sup><a class="hlink" href="../Text/06.htm#not06not5" id="not06ref5">5</a></sup> Feministler, pek çoğunun gözünde aykırı ve dışlanmış, en azından marjinal bir gruptur ve eylemleri üzerinde durmak Cumhuriyet’in modernlik projesinin görünmez çizgilerini, hedeflerini, başarılarını ve sınırlarını görünür hale getirir. Feminizmin ortaya çıkışı modernleşme projesinin canlı olduğunu kanıtlıyor. Proje Kemalist söylemin tekelinden kurtuluyor, Kemalist modernizmi eleştiren feministlerin de yer aldığı çoğulcu seslerle kendini yenileyerek varlığını sürdürüyor.</p>

  <p class="indent">Ben önce kadınların modernleşme projesinin inşasına, Tekeli’nin sözleriyle “devlet katındaki dönüşüm”e nasıl katkıda bulunduğunu araştıracağım. Ardından feministlerin projeye karşı çıkışını yorumlamaya çalışacağım. Son olarak, feminist karşı çıkışın Kemalist modernlik projesini ne ölçüde baltaladığını ya da canlandırdığını değerlendireceğim.</p>

  <p class="indent">Bu yazıda, feminist terimini “kadınların kurtuluşu” için uğraşırken kendilerini böyle nitelendirenler için kullanacağım; 1980’lerin gelişim çizgisi içinde Kemalist kuşakta yer alanlar kendilerini eşitlikçi feminist, zaman zaman da Kemalist feminist olarak nitelendirdiler.<sup><a class="hlink" href="../Text/06.htm#not06not6" id="not06ref6">6</a></sup> Feminist terimini kullandığım yerlerde kastettiğim Kemalizme karşı çıkan genç gruptur; ikinci grubu eşitlikçi feminist olarak belirteceğim.</p>

  <h2 class="section1 sigil_not_in_toc">Kemalist Modernleşme Projesi ve Kadınlara Biçilen Rol</h2>

  <p class="nonindent">1908’de yayımlanmış haftalık <i>Kalem</i> dergisinde “Geleceğin Türkiyesi” başlıklı bir karikatür yer alır. Karikatürde izleyenlerin korku dolu bakışları altında, kentin hareketli bir caddesi üzerinde uçan çarşaflı bir kadın pilot görülür. Arka planda cami silikleşmiş; yüksek binalar, Türk dekoruna gökdelenleri ve çok katlı büyük mağazalarıyla herhangi bir “modern” Batı kenti görünümü veriyor. 1908’lerin bu öngörüsü Cumhuriyet döneminin ilk yirmi-otuz yılı içinde fiili ve mecazi anlamda bir gerçek haline geldi. Yaşanan değişim 1900’lerde öngörülebilecek olandan daha büyüktü. Kadınlar uçmakla kalmayıp çarşaflarını da çıkarmışlardı. Karikatürdeki öngörü Atatürk’ün manevi kızı Sabiha Gökçen’in Türkiye’deki ilk kadın asker pilot olmasıyla fiili bir gerçeğe dönüşmüştü.</p>

  <div class="block">
    <div class="inline">
      <img alt="" class="inline" src="../Images/06-01.jpg" />

      <p class="figure"><i>1. “Geleceğin Türkiyesi”</i> (Kalem, <i>Aralık 1908)</i></p>
    </div>
  </div>

  <p class="indent">Yüzündeki gurur ifadesiyle manevi babası Atatürk’ün de aralarında bulunduğu erkek izleyicilerin saygıyla baktığı, havacı üniforması içindeki Sabiha Gökçen, en azından Türkiye’deki okumuş kentlilerin ortak bilincine kazınmış bir görüntüdür. Mecazi anlamda bakıldığında, eğer modernleşme projesinin amacı Batılılaşmaya dönük liberal, demokratik ve laik bir toplum yaratmak idiyse, kadın bir pilot bütün bunların habercisidir. Bu Türkiye için yeni bir imaj, ülkenin kadınları için de özendirilecek yeni bir modeldir. Bir kadın asker pilot üstü kapalı olarak milliyetçiliğin ifadesidir; Türk milliyetçi efsanesi Orta Asya’da kadının erkeğe eşit olduğunu ileri sürer. Ayrıca, yeni bir yönetim biçiminin ve laik bir etosun yaratılmasında kadınların demokratik katılımını ifade eder; çünkü Müslüman muhalefet kadınların kamu alanında aktif rol almasını desteklemez. Sabiha Gökçen’in sembolik uçuşuyla</p>

  <div class="block">
    <div class="inline">
      <img alt="" class="inline" src="../Images/06-02.jpg" />

      <p class="figure"><i>2. “Sağlam kafa sağlam vücutta bulunur: spor yapalım"<br />
      (Davul, Ocak 1909)</i></p>
    </div>
  </div>

  <p class="nonindent">Türkiye kadınların öncü roller oynayacağı bir geleceğe doğru kanatlanmaktadır. Yine Cumhuriyet öncesinde 1906’da haftalık <i>Davul</i> dergisindeki karikatürün önemli bir simgesel işlevi vardır. Batılı giysiler içinde bisiklet süren kadın, onu istekli bakışlarla izleyen geleneksel Türk erkeği için Batı’nın temsil ettiği ayartıcı modernliğin bir simgesidir. Geleneksel erkek, zorlansa da modern kadının peşini bırakmayacak, kadınla temsil edilen modernlik sahip olunması gereken bir düş olacaktır.</p>

  <p class="indent">1990’lara gelindiğinde, Türkiye’deki modernleşme projesinde kadınlara biçilen role ilişkin bir hayli söz söylendi, reformların önem ve yararı ısrarla vurgulandı.<sup><a class="hlink" href="../Text/06.htm#not06not7" id="not06ref7">7</a></sup> 1926’da şeriatın yerini almak üzere Medeni Kanun’un kabul edilmesi, İslami muhalefete indirilen ağır bir darbeydi. 1934’te kadınlara oy hakkı tanınması, otoriter uygulamalarına rağmen yeni Cumhuriyet’in demokratik özlemlerini vurgulayan önemli bir adımdı. Yeni Cumhuriyet’le birlikte Orta Asya’daki Türk geçmişi hatırlatılarak kadın erkek eşitliği ilkesi savunulmaya başlandı.<sup><a class="hlink" href="../Text/06.htm#not06not8" id="not06ref8">8</a></sup> Kadın haklarını savunmak, efsanevi Türk geçmişine dayanarak milliyetçi efsaneyi pekiştirmeye de vesile oluyordu.</p>

  <p class="indent">Bu reformları başlatan Cumhuriyet’in kurucuları toplumun çıkarlarını kendilerinin bildiğine inanıyorlardı. Bu çıkarlar da kadınların çıkarlarına denk düşmekteydi. Cumhuriyet’i kurarken Atatürk, “Cumhuriyet rejimi demek demokrasi sistemiyle devlet şekli demektir. Biz Cumhuriyeti kurduk, o on yaşını doldururken demokrasinin bütün icaplarını sırası geldikçe tatbikata koymalıdır. Kadın haklarını tanımak da bunun bir icabı olacaktır”<sup><a class="hlink" href="../Text/06.htm#not06not9" id="not06ref9">9</a></sup> görüşünü savunabiliyordu. Aynı şekilde, eğer bilgi ve teknoloji toplumlunuz için zorunluysa, hem erkeklerimizin, hem de kadınlarımızın bunları eşit ölçüde edinmesi gerektiğini söyleyebiliyordu.<sup><a class="hlink" href="../Text/06.htm#not06not10" id="not06ref10">10</a></sup> Bu sözler kadın haklarına yalnız araçsal ve işlevsel bir yaklaşımı değil, aynı zamanda başkaları için doğru olanın nasıl mutlak olarak benimsendiğini de ortaya koyar. Kadınların ne istediği üzerinde ise durulmaz.</p>

  <p class="indent">İlginçtir ki, modernleşmenin kadınların yalnız kamu alanında değil, geleneksel alanda da —ama Batılı bir anlayışla— rol oynamasını gerektirdiği düşüncesiyle, kadınlar bu yeniden tanımlanmış geleneksel rolleri oynamaya da özendirilmişti. Yael Navaro daha Cumhuriyet döneminin başlarında ev işlerinde Taylorizmin benimsenmiş olmasına dikkat çeker.<sup><a class="hlink" href="../Text/06.htm#not06not11" id="not06ref11">11</a></sup> Devlet elit tabakadan bir grup kadının kamusal hayata daha fazla girmesini desteklerken, sayıları gittikçe artan “öteki” kadınlara farklı bir mesaj gönderilmekteydi. Bu mesaja göre, onlar meslek sahibi elit kadınlar olarak değil, daha çok özel alanda yuva kurma sürecine “düzen”, “disiplin” ve “rasyonellik” getiren Batı tarzı ev kadınları olarak modernleşme sürecine katkıda bulunmalıydılar. Maarif Vekâleti’nin yönetimi altında 1928’de kurulan Kız Enstitüleri ve daha sonraları oluşturulan Akşam Kız Sanat Okulları bu amaca hizmet ediyordu.<sup><a class="hlink" href="../Text/06.htm#not06not12" id="not06ref12">12</a></sup> Bu kurumlar Türkiye’deki ev işlerinin idaresine Taylorizm yöntemlerini uygulayarak kadınları evde “modernleşme” görevine yöneltiyordu.</p>

  <p class="indent">Erkekler kendi modernleşme projeleri çerçevesinde kadınların rollerini yeniden tanımlamayı amaçları için uygun bulmuş olabilirlerdi; ama en azından kadınların önemlice bir bölümü değişikliklerden yararlandı ve bunları şevkle onayladı. Halifelik kurununum ve tarikatların tasfiye edilmesi, laik eğitime geçilmesi, dil reformu, Batı takviminin ve metrik sisteminin kabul edilmesi gibi Cumhuriyet’i laikleştirmeye ve Batılılaştırmaya yardımcı olan bütün reformlar, kadınlara toplumda yeni kamusal roller oynama cesareti verdi. Kadınlar kamusal alanda erkeklerle eşit olması beklenen meslek sahipleri olabiliyor, insanoğlunun evrensel eşitlik ideallerini somutlaştırıyorlardı. Bu süreç içinde kadınlar yeni rollerini kıvançla benimsediler. Onlarınki milliyetçi bir misyondu. Kamu alanında kadın olarak varolmanın bilincini taşıyarak ve dönemin halkçı görüşleri çizgisinde, modernleşen devletin hizmetinde çalıştılar. Öncü meslek sahibi kadınlardan Hamide Topçuoğlu anılarını şöyle aktarıyordu:</p>

  <div class="block">
    <p class="bl_nonindent">Meslek sahihi olmayı da başka türlü yorumluyorduk: Bu “hayatını kazanmak” için değildi sanki! Bu bir işe yarama, bir hizmet görme, bir başarı gösterme içindi... Biz, karnımızı doyuran olsa da çalışacağız! Zira kişiliğimizi ancak görebildiğimiz “iş”le ispatlayacağız... Atatürk kadını görevli kılmak yoluyla kurtarmıştı...<sup><a class="hlink" href="../Text/06.htm#not06not13" id="not06ref13">13</a></sup></p>
  </div>

  <p class="indent">Kadınlardan beklenen mesleki çalışmanın amacı modernleşen ülkeye hizmetti. Kadınlar bu beklentiyi içselleştirmişti, hayata geçirmekten gurur duyuyorlardı.</p>

  <p class="indent">Çalışan kadınlar kendilerini “Türk kadını”nın temsilcileri olarak görüyorlardı; bu kavram bölgesel ya da öteki farklılıklara bakılmaksızın tekil halde kullanılıyordu. Farklılığı yok sayma, farklılıktan rahatsız olma, bütün ayrılıkların milliyetçi potada erimiş olduğunu varsayan dönemin popülist söylemiyle uyum içindeydi. Nitekim milletvekili Nakiye Elgün 1939’da Hatay’ın Türkiye’ye katılmasını kutlamak üzere çıktığı Meclis kürsüsünde, Hataylı kadınlara “Türk kadını” olduklarını akılda tutmayı ve</p>

  <div class="block">
    <div class="inline">
      <img alt="" class="inline" src="../Images/06-03.jpg" />

      <p class="figure"><i>3. Boşanan Mustafa Kemal’i, Batılı maskesini çıkarırken betimleyen karikatür</i> (Hayalü’l-Zil, <i>Ağustos, 1925)</i></p>
    </div>
  </div>

  <p class="nonindent">Türk kadınının davasına sadık kalmayı tavsiye edebiliyordu.<sup><a class="hlink" href="../Text/06.htm#not06not14" id="not06ref14">14</a></sup> Hatay’ın ağırlıklı Arap nüfusuyla Türkiye ve Suriye arasında yoğun çekişme yaratan bir toprak parçası oluşunu popülist milliyetçi söylemde yadsımak gerekmişti. “Kadınlar” modernleşmede ve “öteki kadınlar”ın yüksek çıkarlarını tanımlamada kendilerine düşeni yapıyorlardı.</p>

  <h2 class="section1 sigil_not_in_toc">Eşitliğin ve Bağımsızlığın Sınırları</h2>

  <p class="nonindent">Kemalist modernleşme projesinde üzerlerine düşeni yapan kadınlar kamu alanında erkeklerle eşit olmaya çalışıyorlardı, ama bu alanda kadın bağımsızlığının kesin sınırları vardı. Otoriter tek parti döneminde erkekler de kamu alanında bağımsız hareket edemiyordu, ama konumuz olan kadın eylemleri Batılılaşmacı otokratik devletin dayatmalarıyla kuşatılmıştı. Zafer Toprak modernleşmeci devletin kendi çıkarlarına aykırı gördüğü anda kadınların eylemlerini nasıl dizginlediğinin iki önemli örneğini verir: Kadınlar 1923’te bir Kadınlar Halk Fırkası kurmak için yetkililere başvurduklarında uygun bir dille geri çevrilirler.<sup><a class="hlink" href="../Text/06.htm#not06not15" id="not06ref15">15</a></sup> Müstakbel bir kadın partisinin kısa bir süre sonra kurulacak olan Cumhuriyet Halk Fırkası’na ilgiyi azaltabileceği öne sürülür. Türk Kadınlar Birliği de 1935’te Türkiye’de bir Feminizm Kongresi’ne ev sahipliği yapmak üzere dünyanın çeşitli yerlerindeki feministlerle işbirliğine girip yükselen Nazi tehdidine karşı bir bildiri yayınlayınca, modernleşmeci elit bundan hoşlanmaz ve uygun bir gerekçeyle birliği kapattırır.<sup><a class="hlink" href="../Text/06.htm#not06not16" id="not06ref16">16</a></sup> Cumhuriyet’in kadınlara bütün hakları verdiği ve kadınların örgütlenmesine artık gerek kalmadığı öne sürülür. Kadınların dünyanın çeşitli yerlerinden feministlerle işbirliği yapıp özellikle de hükümetin uluslararası sahnede ön plana çıkmamaya özen gösterdiği bir sırada Nazileri eleştirmesi, devlet politikalarından fazlasıyla bağımsız bir tavır olduğu için kabul edilemez.</p>

  <p class="indent">Kamu alanında kadınların bağımsız eylemlerinde sınırlamaların varolmasına karşın, Kemalist söylem, kadınların kamu alanında erkeklerle eşit olduğu savına meşruiyet sağlamıştır. Kamu alanına girmeyi başarabilenler bu ayrıcalıklı eşitlikten yararlanabilmişlerdir. Kemalist eşitlik anlayışı, erkeklerle kadınlar arasında, kamu alanında yapay olarak yaratılabilen “aynılık” varsayımına dayanıyordu. Bu kendine özgü eşitlik anlayışı, özel alanda cinsler arası farklılıkları tanımak gerektiğinde hiyerarşik bir ilişki biçimini alıyordu. Durakbaşa’nın <i>Yeni Adam</i>’dan yaptığı alıntı, Kemalist modernleşmecilerin benimsediği eşitliğin niteliğini açıkça yansıtır:</p>

  <div class="block">
    <p class="bl_nonindent">Türk ülkesinde kadın erkek ayrılığı hiç kalmıyor. Erkeklik dişilik ayrılığı ulusun uğraşacağı, üzerinde duracağı ayrılıklar değildir. Bunlar tek adamın özel (şahsi) varlığına girer, bize ne... Bize gerek olan kadın olsun, erkek olsun ulus değerlerini, ulus tekniklerini taşıyan insanlardır, işte o kadar...<sup><a class="hlink" href="../Text/06.htm#not06not17" id="not06ref17">17</a></sup></p>
  </div>

  <p class="nonindent">Kemalist modernleşme projesi kadın erkek eşitliğini cinslerin farklılığına karşı çıkma temelinde meşrulaştırmaktaydı. Eşitlik farklılıkla bağdaşmaz görülüyordu.<sup><a class="hlink" href="../Text/06.htm#not06not18" id="not06ref18">18</a></sup> Bu söylem çerçevesinde kadınların kamu alanında erkeklerle eşitliği, erkeklerle kadınlar arasındaki farklılığı yadsımayı zorunlu kılmaktaydı. Özel alanda bu farklılığın tanınması hiyerarşiyi getiriyordu.</p>

  <p class="indent">Bir diğer karikatür Batılılaşmanın ve kadın haklarının bir numaralı savunucusu Atatürk’ün bile özel yaşamında nasıl geleneksel bir aile reisi olduğunun (ya da olabildiğinin) çarpıcı bir örneğidir.<sup><a class="hlink" href="../Text/06.htm#not06not19" id="not06ref19">19</a></sup> Bir Mısırlının çizdiği ve 1925’te Kahire’deki haftalık <i>Huyalü’l-Zil</i> dergisinde çıkan bu karikatürün konusu, geleneksel giysiler içindeki Atatürk’ün Batı eğitimi görmüş karısı Latife’yi boşamasıdır. Modernist maskesini ve Batıcılığının simgesi olan melon şapka ile smokinini üzerinden çıkarmış olan Atatürk, şer’i boşanma usulüyle karısına evden ayrılmasını emretmektedir. Özel alanda karısıyla ilişkisi söz konusu olduğunda, kadın haklarının öncüsü Atatürk, geleneksel bir aile reisine dönüşmekte, erkek-kadın farkı kadınların aleyhine biçimlenmektedir.</p>

  <h2 class="section1 sigil_not_in_toc">Revizyonist Tarih: Feministler Modernleşme Projesini Değerlendiriyor</h2>

  <p class="nonindent">Toplumda 1980’lere değin, Kemalist reformların kadınları kurtardığına dair bir mutabakat vardı; bu olgu tartışma konusu yapılamazdı. Yalnız eğitim görmüş meslek sahibi kadınlar değil, reformların sağladığı olanaklardan kızlarının yararlanacağını bilen ev kadınları da bu görüşe katılıyordu. Bu mutabakat, kendilerine feminist diyen, okumuş ve meslek sahibi kadınların oluşturduğu daha genç bir kuşağın geleneğe karşı çıkmasıyla bozuldu. Yeni kültürel kimlikler peşindeki feministler, modernlik projesinin kadınları etkileyen yönlerini eleştiriyordu. Amaçları kamu alanında erkeklerle eşitliğe ulaşmak değil, özgürleşmek ve bu eşitlik söylemini kurgulayan mirası sorgulamaktı. Bu uğurda feministler kutsal bir değeri çiğneyerek Atatürkçü olmayı yadsımaya hazırdı.<sup><a class="hlink" href="../Text/06.htm#not06not20" id="not06ref20">20</a></sup></p>

  <p class="indent">Bildirimizin başında tanıttığımız Profesör Abadan-Unat ile Şirin Tekeli’yi hatırlamak, siyasal toplumdaki kuşak değişikliklerini belirlememize ve çağdaş feministleri bir perspektife oturtmamıza yardımcı olabilir. Bu kadınların ikisi de eğitim görmüş seçkin aydınlardır. Abadan-Unat istediği eğitimi görebilmek, akademik yaşamda kendine özgü rolünü çizebilmek için kadınlara yuva kurma rolünü yükleyen gelenekle bağlarını koparmak, modernlik projesinin sağladığı olanaklara sıkı sıkıya sarılmak zorundaydı. Tekeli için durum farklıydı. Yeni Cumhuriyet’in kalbi Ankara’da Kemalist bir anne babanın çocuğu olarak herkese açık laik eğitimi bir veri olarak alabilirdi. Akademik dünyanın saflarında ilerlemesini sağlayacak gelenek artık yerleşmişti. Tekeli, Nermin Abadan-Unat ve kendi annesi gibi insanların temsil ettiği meslek sahibi başarılı kadın tipini reddederek “gelenek”le bağlarını kopardı ve akademik kariyerinden istifa etti. Kendi yaşamını yeni bir feminist olarak biçimledi. Kemalist modernleşme projesi daha önceki kuşağın tersine ona farklı bir olanak sağlamamıştı; kendisiyle bu projenin mimarları arasına eleştirel bir mesafe koyabilirdi. Yerel ve küresel etkenlerin siyasal alanın parametrelerini yeniden çizdiği 1980’lerin benzersiz koşulları içinde Türkiye’de feminizm ortaya çıkmıştı.<sup><a class="hlink" href="../Text/06.htm#not06not21" id="not06ref21">21</a></sup></p>

  <h2 class="section1 sigil_not_in_toc">Feminist Eleştirinin Niteliği</h2>

  <p class="nonindent">Kemalist modernleşme projesindeki kadınların sorunları hakkındaki feminist eleştiri radikaldi, çünkü kadınlarla ilgili konuları ele alma perspektiflerini değiştirmişlerdi. Feministlere göre kadınların sorunları yeni Cumhuriyet’in kadınları algılayış biçiminden kaynaklanıyordu. Cumhuriyet’in kurucuları açısından “kadın sorunu”, “halk için halka rağmen” eyleme geçen popülist projenin bir parçasıydı. Bu bakış açısıyla, onlar ve daha sonra miraslarını paylaşan kadınlar, “kadın sorunu”na kendilerini kurtarmak değil, ancak bu ülkenin kadınlarına hizmet etmek amacıyla yaklaşabileceklerdi.</p>

  <p class="indent">Buna karşılık feministler özellikle “kadın sorunu”yla ilgilenmiyorlar, kadın olmalarından dolayı bizzat yaşadıklarından yola çıkarak sorunlarını dile getiriyorlardı. Böylece, kişisel olandan, yani onları doğrudan ilgilendiren konulardan başka kadınların da paylaşabileceği bir alana geçiyorlardı. Bu yaklaşımda açık bir başkalarını kurtarma hedefi, bir misyon yoktu. Kendilerini feminist olarak nitelendiren kadınların seslerini yükselttiği ilk platform olan haftalık <i>Somut</i> dergisinin feminist sayfasında, Stella Ovadia yaptıklarını şöyle açıklıyordu:</p>

  <div class="block">
    <p class="bl_nonindent">Ben demeye, biz demeye çalıştık. Onlar, kadınlar değil de, biz kadınlar. Kadın sorunları değil, kadınlık, kadın olma sorunları. Özne yerine geçme çabaları. Kendimizi anlatmak, kendi adımıza konuşmak. Söz almak nihayet. Ve yazmak. Yazmayı öğrenmek. Korkularımızı aşmak.<sup><a class="hlink" href="../Text/06.htm#not06not22" id="not06ref22">22</a></sup></p>
  </div>

  <p class="indent">Bu feminist perspektif, toplumun en yüksek çıkarının bireyin en yüksek çıkarından önce geldiğini ve en yüksek çıkarı da onu gözetmekle sorumlu modernleşmeci elitin bildiğini varsayan Cumhuriyet’in modernist perspektifinden köklü biçimde farklıydı. Bir başka feminist yaşlı ve genç kuşak arasındaki farkları açıklarken, Kemalist kadınları ya da Kemalist feministleri şöyle betimliyordu:</p>

  <div class="block">
    <p class="bl_nonindent">... Bu kadınlar [Kemalistler] hallerinden memnundur. Onlar ‘kurtarılmış’ kadınlardır; onlar adına başkaları onları kurtarmıştır. Ve hep başkalarını kurtarmak isterler. Onların yeri başkadır. Onlar Atatürk tarafından kurtarılmıştır. Bir erkek hangi cüretle onlara el kaldırabilir?</p>
  </div>

  <p class="indent">Feministlerin öncülüğünü yaptığı bu perspektif değişikliği, Cumhuriyet’in modernleşme projesine yönelik eleştirilerin daha da ileriye götürülmesine yol açtı. Feministler kadın olmalarından dolayı karşılaştıkları sorunları dile getirirken, Cumhuriyet’in modernleşme projesi çerçevesinde uygun davranmak zorunda oldukları kamusal beklentiler altında, kendi özel yaşamlarının boğulduğunu keşfettiler. Medeni Kanun’daki köklü değişikliklere rağmen, cinsel ilişkileri düzenleyen ahlak kuralları ve temeldeki kadın erkek ilişkileri devletin müdahalesi olmadan varlığını sürdürebilmişti. Özel yaşamlar ve kişiler arasındaki ilişkiler sorgulandığında, göz ardı edilmiş çeşitli hiyerarşiler ve denetim araçları su yüzüne çıktı. Bir zamanlar tabu niteliğinde olan cinsel ayrıcalıklar ve özgürlükler açıkça telaffuz edilen konular haline geldi. Bu radikal feministler, istedikleri cinsel özgürlükleri toplumun hoşgörüyle karşılamayacağını öne süren eski kuşak Kemalist kadınların eleştirilerine maruz kalmakla birlikte,<sup><a class="hlink" href="../Text/06.htm#not06not23" id="not06ref23">23</a></sup> eşitliğin ötesinde bir kurtuluş uğruna annelerinin ve modernleşmeci “atalar”ının ahlâk anlayışına meydan okudular.<sup><a class="hlink" href="../Text/06.htm#not06not24" id="not06ref24">24</a></sup> Şule Torun feministlerin bireysel olarak üstesinden gelmeye çalıştıkları korkuları şöyle yazıya dökmekteydi:</p>

  <div class="block">
    <p class="bl_nonindent">Cinsellik hakkında düşünüp yazamam, çünkü bu ayıp olur. Güzel, akıcı bir anlatımla yazamam, yazma işini iyi yazarlara bırakmam gerek. Yazdığım şeyler çok özel ve bireysel olabilir. O zaman beni toplumcu olmamakla suçlarlar.<sup><a class="hlink" href="../Text/06.htm#not06not25" id="not06ref25">25</a></sup></p>
  </div>

  <p class="indent">Feministlerin kendi kimlikleriyle yazabilmek için aşmak zorunda oldukları korkular, modernleşme projesi çerçevesinde kadınların kendilerini tanımlamaları için yaratılan alanın parametrelerini ortaya koyuyor. Cinselliği bastırma, meslek sahibi olmaya (ya da eğitime) güvenme ve birey karşısında topluma saygı gösterme, Cumhuriyet’in modernleşme projesinde kadınlara açılan alanın sınırlarını çizmektedir.</p>

  <p class="indent">Bu iç hesaplaşmanın ve protestonun hedeflerinden biri Cumhuriyet’in hukuki çerçevesiydi. Devletin 1980’lere değin eğitim sistemi ve medya aracılığıyla, zaman ve mekânın ötesinde ilerici metinler gibi sunduğu ve toplum vicdanının da böyle kabul ettiği kanunların, özellikle de Medeni Kanun’un eşitlikçi olmadığı ortaya kondu. Medeni Kanun’da kocayı aile reisi (madde 152/1) ve evlilik birliğinin temsilcisi (madde 154) olarak kabul eden maddeler vardı. Kocaya ikamet yerini seçme ayrıcalığı tanınmakta (madde 152/2), ailenin geçimini sağlama yükümlülüğü verilmekteydi (madde 152/2). Kadının aile saadeti için kocanın yardımcısı olarak ikincil bir rol oynayacağı açıkça ifade ediliyordu. Feministlere göre, bu maddelerin ötesinde devlet ataerkil bir yapı taşıyor, aile, medya ve eğitim sistemi gibi ataerkil kurumları onaylayıp meşrulaştırıyordu.</p>

  <h2 class="section1 sigil_not_in_toc">Bireysel Taleplerden Kurumlaşmaya Doğru</h2>

  <p class="nonindent">Bireysel bağımsızlığa dönük feminist talepler başarıyla kurumlaşmaya yönlendirildi. Modernleşmenin devlet yaptırımı anlamına geldiği bir toplumda, kadınlar yeni bir tavırla dönüşümü gerçekleştirmek üzere inisiyatifi ellerine alıyorlardı. “Halk için halka rağmen” popülizminden dolayı önceki kuşağı eleştiren bu kadınların bireysel kurtuluş arayışı içinde inşasına katkıda bulunduğu kurumlar, feministlerin kendi yakın çevrelerinin ötesine ulaşmalarını sağladı. Feminist bireycilik yurttaş sorumluluğunu da içeriyordu.</p>

  <p class="indent">İstanbul’da oluşturulan başarılı kurumlardan biri, 1990’da kurulan Kadın Kütüphanesi ve Bilgi Merkezi, diğeri Mor Çatı Kadın Sığınma Vakfı’ydı. Her iki kurum da Türkiye’deki feminist eylemlerin sonucunda ortaya çıktı. Kütüphanenin Nisan 1990’daki açılış töreninde yaptığı konuşmada, Şirin Tekeli bu kurumun feminist uyanışın bir ürünü olduğunu açıklıyordu. Aynı şekilde, Mor Çatı Kadın Sığınma Vakfı’nca yayınlanan broşürde bir kadın sığınma evi kurma düşüncesinin “Aile İçi Şiddete Karşı Kampanya”yla birlikte doğduğu belirtilmekteydi. Kadın Kütüphanesi’ne ilişkin proje önerisinin İstanbul Belediyesi’nin desteğine gerek duyması ve meşruiyet kazanmak için modernliğin eşitlikçi değerlerine işaret etmesi ilginçti.<sup><a class="hlink" href="../Text/06.htm#not06not26" id="not06ref26">26</a></sup> Öte yandan Sığınma Vakfı broşürü de, bir sığınma evinin neden kurulduğu sorusuna cevap olarak, farklılık normlarına başvurmakta, her dört kadından birinin kocasından dayak yediğini öne sürmekte ve bu konuda kamuoyu araştırma şirketi PİAR’ın bir araştırmasını aktarmaktaydı.</p>

  <p class="indent">Feminist kurumlaşma girişimleri, böylece özgürlük taleplerini sivil toplumdan güç yaratmaya yönelttiler. Bu çabalar marjinal olabilirdi, pek az kişiyi etkilemişti, ama Türkiye’de “halk için halka rağmen” geleneğini aşma açısından önemliydi. Kadınlar “kadın olarak ve kadınlar için” hareket ediyordu. Söz konusu kurumlar kadınlar adına devlet tarafından değil, bizzat kadınlarca yaratılmıştı. Kadınlar özel alandan siyasal alana geçerek kendi özel yaşamlarıyla hesaplaşma sürecinden öteki kadınları desteklemek için kurumlaşma sürecine girmekle, belki de ironik olarak Cumhuriyet dönemi modernleşmecileri gibi, bir kez daha evrensel değerlere ulaşmaya çalışıyorlardı. Hareket noktalarının çok farklı olmasına karşın, kadın erkek eşitliğine inanç hâlâ önemli bir hedefti.</p>

  <h2 class="section1 sigil_not_in_toc">Laiklik</h2>

  <p class="nonindent">Kemalist modernleşmenin kadınları doğrudan etkileyen en önemli ilkesi, hukuk ve eğitim sistemlerinin laikleştirilmesini de kapsayan laiklikti. Kadınların statüsünü geliştirme açısından can alıcı olan Medeni Kanun ve oy hakkı, dinsel grupların muhalefetine rağmen ve onların gücünü kırmanın bir aracı olarak kabul edilmişti. Çağdaş sahnede Kemalist feministlerle birlikte yeni kuşak feministler toplumda laikliğin direklerini temsil ediyordu.</p>

  <p class="indent">Radikal feministlerin oluşturduğu yeni kuşağın 1980’lerde canlanan İslamcı gruplarla karşı karşıya gelmemesi, sonuçta Müslüman damgasını taşıyan bir ortamda benzersiz sayılabilecek bir durumdur. Feministlerin laiklik talepleri, kadınların neyi yapıp yapamayacağını belirleyen hiyerarşik bir Tanrı’ya bağlanan İslamcı anlayışla son tahlilde çatışır; ancak iki grup arasında doğrudan bir çatışma olmamıştır. İslami uygulamanın yanı sıra feminist eylemin kendine özgü bir tarihsel gelişim gösterdiği Mısır ve Pakistan gibi başka İslami ortamlarda, feministler ve İslamcılar arasında açık çatışma çıkmıştır.<sup><a class="hlink" href="../Text/06.htm#not06not27" id="not06ref27">27</a></sup> Margot Badran’a göre, Mısır’da İslamcı ve feminist gündemler 19. yüzyıldan günümüze kadar birbiriyle çekişmiştir.<sup><a class="hlink" href="../Text/06.htm#not06not28" id="not06ref28">28</a></sup> Müslüman Ortadoğu’nun başka ortamlarında, milliyetçi taleplerin kadın taleplerini engellediği Cezayir ve Filistin gibi yerlerde de bu çekişme var olmuştur.<sup><a class="hlink" href="../Text/06.htm#not06not29" id="not06ref29">29</a></sup> Mısır örneğinde, kadınların 1980’lerde haklarını savunmak için eyleme geçmesinin nedenleri arasında İslamcı canlanmanın da önemli bir etken olduğu öne sürülmektedir.<sup><a class="hlink" href="../Text/06.htm#not06not30" id="not06ref30">30</a></sup></p>

  <p class="indent">Türkiye’deki laikliğin özgün tarihi ve feminist eylemlerin bu tarihe nasıl katkıda bulunduğu Müslüman Ortadoğu bağlamında daha iyi değerlendirilebilir. İslamiyetle laik ideoloji arasındaki çekişmenin uzun bir süre önce kamu alanında laiklerin lehine noktalandığı bir ortamda, yeni feminist kuşağın karşısındaki güçlü İslamcı canlanma acil bir tehdit oluşturmadı. Türkiye’deki feminist eylemler, İslami eylemlerden bağımsız olarak başlamıştı. Bu radikal feminist eylemlerin parametrelerini Kemalizm, sol ve feminizmin dünya çapındaki canlanışı belirliyordu. Feministlerin tümü değilse bile çoğu, İslamcı saflardaki kadın eylemcilerle aynı görüşleri paylaşmamakla ve eylemlerinin “feminist” sayılamayacağını öne sürmekle birlikte, İslamcı kadınların verdiği mücadeleye saygı duymaktaydı.<sup><a class="hlink" href="../Text/06.htm#not06not31" id="not06ref1">31</a></sup></p>

  <p class="indent">Tekeli, ateist olduğunu açıkladığı bir makalesinde, türban giyen kadınlara şöyle sesleniyordu:</p>

  <div class="block">
    <p class="bl_nonindent">Düşüncelerini ve inançlarını paylaşmasam ve başka insanları bunların doğru olmadığına ikna etmeye çalışsam da ben senin türbanına saygı duyuyorum ve asıl onu başından çıkarmak için sana baskı yapanları kınıyorum. Peki sen? Sen de beni olduğum gibi kabul ediyor musun?<sup><a class="hlink" href="../Text/06.htm#not06not32" id="not06ref32">32</a></sup></p>
  </div>

  <p class="indent">Tekeli için İslamcı kadınlar onun eşitiydi; onlara karşılıklı birbirlerini tanımayı öneriyordu. Kadın Kütüphanesi’nin yıldönümünü kutlamak üzere verilen bir resepsiyonda, türbanlı İslamcı kadınlara ve İslami tarzda sakal bırakmış erkeklere rastlamak mümkündü.</p>

  <p class="indent"><i>Kaktüs</i> dergisinin yazarlarından Sedef Öztürk, bu dergide bir grup İslamcı kadınla girdiği bir tartışmada feminist ve İslamcı kadınların kesiştiği noktalara dikkat çeker:</p>

  <div class="block">
    <p class="bl_nonindent">[İslamcı kadınların] “sosyalist, laik ya da Müslüman olmak, kadın olarak baskı altında tutulmayacağımızın bir garantisi olamaz” saptaması bizim de sonuna kadar savunduğumuz bir yaklaşım ve belki de İslamcı kadınlarla olabilecek ortak eylemlerimizin tek olası temelini oluşturuyor... Kendimize rağmen kendimiz için!... Sosyalist feministler olarak bizim, Müslümanlar olarak da eleştiri yazısını kaleme alan kadınların zaman zaman sınırlarımızı belirleyen ideolojileri zorlayarak, çelişkiler yaşayarak sorgulayacağımız bir cinsiyetçi sistem var. Ve bunu içinde yer aldığımız politik yapılara, bazen de içimize yerleşmiş inançlara rağmen yapmak zorundayız. İslamcı kadınlarla ikinci ortak noktamız da bu.<sup><a class="hlink" href="../Text/06.htm#not06not33" id="not06ref33">33</a></sup></p>
  </div>

  <p class="indent">Doğru ya da yanlış, feminist sav kadınların sırf kadın olmaktan dolayı karşılaştıkları sorunların, başka ideolojik bağlardan bağımsız olarak, kadın dayanışmasının dayanak noktası olacağını vurgulamaktaydı.</p>

  <p class="indent">Genç kuşağın tersine Kemalist kadınlar İslami yükselişi daha çok bir tehdit olarak gördüler ve buna karşı koymak için örgütlendiler. Kemalist kadınların İslamcılara karşı tepkisi hem duygusal yoğunluk, hem de karşıtlık bakımından genç kuşak feministlerin tepkisinden farklıydı. Kemalist kadınların Kemalist feministlere dönüşmesi, 1980’lerin sonlarında İslamcı tehdide karşı örgütlenmeleriyle gerçekleşti. Bu kadınlar İslamcılarla mücadele etmek üzere Çağdaş Yaşamı Destekleme Derneği adıyla bir dernek kurdular.<sup><a class="hlink" href="../Text/06.htm#not06not34" id="not06ref34">34</a></sup> Derneğin ilk başkanı Aysel Ekşi, neden bu dernek çatısı altında örgütlendiklerini şöyle açıklıyordu:</p>

  <div class="block">
    <p class="bl_nonindent">Bir süredir ülkemizde “kadınların dilediği gibi giyinme özgürlüğü” perdesi arkasında gizlenen, gerçekte toplumumuzu ortaçağın karanlıklarına döndürmeye çabalayan, ciddi ve sinsi bir gericilik hareketiyle karşı karşıyayız. Bir avuç bağnaz veya kökü dışarıda mutaassıp dincinin, iyi niyetli, masum pek çok insanımızı da kandırarak sürüklediği bu gerici hareketin, yıkılacak ilk hedef olarak laik cumhuriyeti gördüğünden ve şeriat düzeninin peşinden gittiğinden şüphe etmiyoruz.</p>

    <p class="bl_indent">Bizler bu tehlikenin bilinci ve Atatürk devrimlerinin bize verdiği yetkiyle Atatürk devrimlerini, laik cumhuriyeti ve onların ayrılmaz bir parçası olan haklarımızı korumak amacıyla bir araya geldik.<sup><a class="hlink" href="../Text/06.htm#not06not35" id="not06ref35">35</a></sup></p>
  </div>

  <p class="indent">Alıntının da ortaya koyduğu gibi, Kemalist kadınlar İslamcı eylemlere ve cumhuriyetle olan kendi ilişkilerine yoğun bir duygusal çerçevede bakıyorlardı. İslamcılar tamamen gerici, ortaçağ karanlığına gömülmüş ve kökü dışarıda gösterilirken, Kemalist kadınların onlara karşı çıkma hakkı laik devlete dayandırılmaktaydı. Bu kadınlar güçlerini ve kendilerini devletle özdeşleştiriyorlardı. Okumuş seçkinler olarak başkaları için doğru olanı bildikleri gerekçesiyle, gerici İslamcılarca kandırılmış “kendi” masum insanları hakkında fikir yürütmeleri onların özgün söylemlerinin şaşmaz bir belirtisiydi.</p>

  <h2 class="section1 sigil_not_in_toc">Sonuç</h2>

  <p class="nonindent">Şerif Mardin Batı sivilliğinin esas unsurunun kent özerkliği, buna karşılık Osmanlı uygarlığının esas değerlerinin kendini Devlet’in çehresinde gösteren eşitlik ve adalet olduğunu öne sürer.<sup><a class="hlink" href="../Text/06.htm#not06not36" id="not06ref36">36</a></sup> Osmanlıların dolaysız mirasçısı olan Kemalistler, kendi modernleşme projeleri çerçevesinde kadını erkekle eşit hale getirmeye çalıştılar. Erkeklerin yanı sıra kadınlara evrensel hakların tanındığının ilan edilmesi, modernist projeyi gerçekleştirmenin hedefleri ve araçlarıydı. Üstü kapalı olarak kadınların erkekler gibi hareket etmesi ve erkekler gibi olması bekleniyordu. 1980’lere gelindiğinde ise feministler kendi farklılıklarını öne çıkardılar. Onlar kendileri için ve “Batı sivilliğinin esas verisi” olan özerk bir sivil toplum aracılığıyla özgürlüğe ulaşmak istiyorlardı. 1980’lerde Cumhuriyet, 1920’lere oranla daha “Batılı” ve daha “modern”di.</p>

  <p class="indent">Türkiye’deki feminist eylemler Cumhuriyet’in modernleşme projesinin gücünü kanıtlamaktadır. Feministlerin Kemalistlere sert suçlamalar yöneltmesine ve onlardan uzak durmasına karşın, Kemalist reformcular ve çağdaş feministlerin birbirine karşıt olduğunu düşünmek yanıltıcı olacaktır. Her ne kadar isyan bayrağı açmışlarsa da, feministler son tahlilde eylemleriyle liberal, laik ve demokratik bir yönetim biçimine katkıda bulunmaktadır. Kemalistlerce kurulan Batılılaşma yanlısı Cumhuriyet’in uygulamakta zorlansa da temsil ettiği budur. Bütün eleştirilerine karşın, feministler sonuçta yerel geleneklerin ve kısıtlı ahlak anlayışlarının ötesine giden evrensel haklara inanmaktadırlar. ■</p>

  <div class="footnote">
    <p class="footnote" id="not06not0"><a class="hlink" href="../Text/06.htm#not06ref0">(*)</a> Bu bildirinin ilk versiyonu Sosyal Bilimler Araştırma Konseyi'nin 28-30 Mayıs 1993’te Kahire'de yapılan 'Modernleşme Sorunları" konferansına sunulmuştu. Konferansta bu bildiri üzerine konuşanlara teşekkür ederim. Makalenin taslağı üzerindeki yararlı görüşlerinden dolayı Lila Abu-Lughod, Nancy Lindisfarne, Michele Cohen, Ayşe Öncü, Aynur İlyasoğlu ve Reem Saad'a da teşekkür etmek isterim.</p>

    <p class="footnote" id="not06not1"><a class="hlink" href="../Text/06.htm#not06ref1">1</a> Ahmet Taner Kışlalı, "Niçin Kemalist'im", <i>Yıllık: Nermin Abadan-Unat'a Armağan,</i> Ankara, Ankara Üniversitesi Basımevi, 1991, s. IX-X.</p>

    <p class="footnote" id="not06not2"><a class="hlink" href="../Text/06.htm#not06ref2">2</a> Şirin Tekeli, "Tek Parti Döneminde Kadın Hareketi de Bastırıldı", Levent Cinemre ve Ruşen Çakır (ed.), <i>Sol Kemalizme Bakıyor</i>, İstanbul, Metis Yayınları, 1991.</p>

    <p class="footnote" id="not06not3"><a class="hlink" href="../Text/06.htm#not06ref3">3</a> Tekeli, <i>age</i>., s. 96.</p>

    <p class="footnote" id="not06not4"><a class="hlink" href="../Text/06.htm#not06ref4">4</a> Deniz Kandiyoti, "Women and the Turkish State: Political Actors or Symbolic Pawns?", Nira Yuval-Davis ve Floya Anthias (ed.), <i>Woman-Nation-State,</i> Londra, The Macmillan Press, 1988.</p>

    <p class="footnote" id="not06not5"><a class="hlink" href="../Text/06.htm#not06ref5">5</a> Carlos Fuentes, The Buried Mirror, New York, Houghton Mifflin Company, 1992, s. 16-17.</p>

    <p class="footnote" id="not06not6"><a class="hlink" href="../Text/06.htm#not06ref6">6</a> "Kemalist feminist" terimi, bu feminizmin benzersiz niteliğine işaret etmektedir. Marksist feminizme tepki olarak MacKinnon'ın özenle üzerinde durduğu gibi, feminizm "adına iş gördüğü kişilerce yaratılmış bir siyasettir" (Catherine Mackinnon, "Feminism, Marxism, Method and the State: An Agenda for Theory", <i>Signs: Journal of Women in Culture and Society</i>, İlkbahar 1982, s. 516) ve tek kişinin adıyla anılması bu benzersiz feminizm anlayışını diğerlerinden ayırır.</p>

    <p class="footnote" id="not06not7"><a class="hlink" href="../Text/06.htm#not06ref7">7</a> Tekeli, <i>age.;</i> Yeşim Arat, <i>The Patriarchal Paradox: Woman Politicians in Turkey,</i> Fairleigh-Dickinson University Press, 1989; Kandiyoti, <i>age.;</i> Ayşe Durakbaşa, "Cumhuriyet Döneminde Kemalist Kadın Kimliğinin Oluşumu", <i>Tarih ve Toplum,</i> no: 51, Mart 1988; Nilüfer Göle, <i>Modern Mahrem,</i> İstanbul, Metis Yayınları, 1991; Zehra Arat, "Republican Reconstruction of Tradition", Fatma Müge Göçek ve Shiva Balaghi (ed.), <i>Reconstructing Gender in the Middle East: Power, Identity and Tradition,</i> New York, Columbia University Press, 1994; Ayşe Kadıoğlu, "Birey Olarak Kadın", <i>Görüş,</i> Mayıs 1993.</p>

    <p class="footnote" id="not06not8"><a class="hlink" href="../Text/06.htm#not06ref8">8</a> Kandiyoti, <i>age.</i></p>

    <p class="footnote" id="not06not9"><a class="hlink" href="../Text/06.htm#not06ref9">9</a> Afet İnan, <i>Atatürk Hakkında Hatıralar ve Belgeler,</i> Ankara, Türk Tarih Kurumu Basımevi, 1959, s. 260.</p>

    <p class="footnote" id="not06not10"><a class="hlink" href="../Text/06.htm#not06ref10">10</a> Zehra Arat, <i>age</i>., s. 3.</p>

    <p class="footnote" id="not06not11"><a class="hlink" href="../Text/06.htm#not06ref11">11</a> Yael Navaro, "'Using the Mind' at Home: The Rationalization of Housewifery in Early Republican Turkey (1928-1940)", Brandeis Üniversitesi Sosyoloji Bölümü'ne sunulan Mezuniyet Tezi, 1991.</p>

    <p class="footnote" id="not06not12"><a class="hlink" href="../Text/06.htm#not06ref12">12</a> 1940'a gelindiğinde 32 ayrı kentte 35 Kız Enstitüsü, 59 kasabada da 65 Akşam Kız Sanat Okulu vardı. 1940-41 öğretim yılında bu okullara kayıtlı kadın sayısı 16.500'dü.</p>

    <p class="footnote" id="not06not13"><a class="hlink" href="../Text/06.htm#not06ref13">13</a> Aktaran Durakbaşa, s. 43.</p>

    <p class="footnote" id="not06not14"><a class="hlink" href="../Text/06.htm#not06ref14">14</a> Yeşim Arat, "Türkiye'de Kadın Milletvekillerinin Değişen Siyasal Rolleri, 1934-1980", <i>Ekonomi ve İdari Bilimler Dergisi,</i> Boğaziçi Üniversitesi, no: 1 (1), Kış 1987, s. 50.</p>

    <p class="footnote" id="not06not15"><a class="hlink" href="../Text/06.htm#not06ref15">15</a> Zafer Toprak, "1935 İstanbul Uluslararası 'Feminizm Kongresi' ve Barış", <i>Düşün,</i> Mart 1986.</p>

    <p class="footnote" id="not06not16"><a class="hlink" href="../Text/06.htm#not06ref16">16</a> Zafer Toprak, "1935 İstanbul Uluslararası 'Feminizm Kongresi' ve Barış", Düşün, Mart 1986.</p>

    <p class="footnote" id="not06not17"><a class="hlink" href="../Text/06.htm#not06ref17">17</a> Aktaran Durakbaşa, s. 43.</p>

    <p class="footnote" id="not06not18"><a class="hlink" href="../Text/06.htm#not06ref18">18</a> Eşitlik ve farklılığın nasıl birbiriyle karşıtlık içinde olamayacağına ve eşitlik kavramının nasıl bir farklılık varsayımına dayandığına ilişkin parlak bir analiz için bkz. Joan Scott, "Deconstructing Equality Versus Difference or the Uses of Deconstructuralist Theory for Feminism", <i>Feminist Studies,</i> no: 14(1), 1988.</p>

    <p class="footnote" id="not06not19"><a class="hlink" href="../Text/06.htm#not06ref19">19</a> Boğaziçi Üniversitesi Türk Dili ve Edebiyatı'ndan Prof. Dr. Günay Kut'a bu karikatürün yazısını Arapça'dan çevirmekte bana yardım ettiği için teşekkür borçluyum.</p>

    <p class="footnote" id="not06not20"><a class="hlink" href="../Text/06.htm#not06ref20">20</a> Atatürk'ün izinden gitmeye karşı çıkmak yeni bir olgudur, bunu vurgulamak için onun 1980'lerden önce tanrılaştırmasının özüne ilişkin şu değerlendirme aktarılabilir: "Atatürk bir ulusal önder olarak yurttaşlarının gözünde kaçınılmaz biçimde idealleştirilmiş bir nesne, Türk gururunu ayakta tutma açısından temel önem taşıyan bir nesne haline geldi. (...) [O] bir simge ve kavram olarak yaşamaya devam etmiştir. Resmi hâlâ ulusal bayrakla birlikte saygı görmekte, ulusal kutlama ya da anma günlerinde bayrağın yanına konmaktadır. O her yerde hazır ve nazırdır. Posta pullarının, kâğıt ve madeni paraların üzerindedir. Her yerde Atatürk heykelleri vardır; sözleri binaların cephelerine kazınmıştır. Devlet dairelerinde ve köşebaşındaki bakkal dükkânında fotoğrafını görürsünüz. Adı bulvarlara, parklara, stadyumlara, konser salonlarına, köprülere ve ormanlara verilmiştir. Türkler 1974'te Kıbrıs'ın kuzey kesimini ele geçirdiklerinde, askerlerle birlikte kıyıya çıkarılan Atatürk büstleri kurtarılan her köye dikildi. Atatürk'ün maddi ve manevi tasvirleri Türk ruhuyla kaynaşmış, onun simgesine dönüşmüş ve böylece gerçekten ölümsüzleşmiştir." (Vamık Volkan ve Norman Itzkowitz, <i>The Immortal Atatürk: A Psycho-biography,</i> Chicago, University of Chicago Press, 1984, s. 345-346.)</p>

    <p class="footnote" id="not06not21"><a class="hlink" href="../Text/06.htm#not06ref21">21</a> Şirin Tekeli, "Women in the Changing Political Associations of the 1980's", Andrew Finkel ve Nükhet Sirman (ed.), <i>Turkish State, Turkish Society,</i> Londra, Routiedge, 1990; Nükhet Sirman, "Feminism in Turkey: A Short History", <i>New Perspectives on Turkey,</i> no: 3 (1), 1989; Yeşim Arat, "1980'ler Türkiyesi'nde Kadın Hareketi: Liberal Kemalizmin Radikal Uzantısı", <i>Toplum ve Bilim,</i> no: 53, İlkbahar 199).</p>

    <p class="footnote" id="not06not22"><a class="hlink" href="../Text/06.htm#not06ref22">22</a> Stella Ovadia, "Bu Yazı Son Yazı mı Olacak?", <i>Somut,</i> 27 Mayıs 1983.</p>

    <p class="footnote" id="not06not23"><a class="hlink" href="../Text/06.htm#not06ref23">23</a> Necla Arat, <i>Feminizmin ABC'si,</i> İstanbul, Simavi Yayınları, 1991</p>

    <p class="footnote" id="not06not24"><a class="hlink" href="../Text/06.htm#not06ref24">24</a> Deniz Kandiyoti, "Emancipated But Unliberated? Reflections on the Turkish Case", <i>Feminist Studies,</i> no: 13 (2), 1987.</p>

    <p class="footnote" id="not06not25"><a class="hlink" href="../Text/06.htm#not06ref25">25</a> Şule Torun, "Genel Bir Değerlendirme", <i>Somut,</i> 27 Mayıs 1983.</p>

    <p class="footnote" id="not06not26"><a class="hlink" href="../Text/06.htm#not06ref26">26</a> Öneri, "Kadın Kütüphanesi'ne neden ihtiyaç var?" sorusuna şöyle bir karşılık vermekteydi: "Bir ülkenin çağdaşlığı, kadın-erkek eşitliğinin derecesiyle ölçülür. Bu süreç özellikle ülkemizde ayrı bir önem taşımaktadır. Bu eşitliğin sağlanması da çok çeşitli çabalar gerektirmektedir. Böyle bir hedefe varmak için her alanda ona yardımcı olacak, ona ulaşılmasını destekleyecek kurumların oluşturulması gerekir. Geniş bir yelpaze içinde düşünürsek burada bir Kadın Hakları Bakanlığından bir Kadın Eserleri Kütüphanesi'ne kadar çeşitli kurumlar söz konusudur" (Kadın Eserleri Kütüphanesi ve Bilgi Merkezi Vakfı Kuruluş Taslağı, s. 3).</p>

    <p class="footnote" id="not06not27"><a class="hlink" href="../Text/06.htm#not06ref27">27</a> Nadia Hijab, <i>Womanpower: The Arab Debate on Women at Work,</i> Cambridge, Cambridge University Press, 1988, s. 30-35; Ayesha Jalai, "The Convenience of Subservience: Women and the State of Pakistan", Deniz Kandiyoti (ed.), <i>Women, Islam and the State,</i> Philadelphia, Temple University Press, 1991.</p>

    <p class="footnote" id="not06not28"><a class="hlink" href="../Text/06.htm#not06ref28">28</a> Margot Badran, "Competing Agenda: Feminists, Islam and the State in the 19th and 20th Century Egypt", Kandiyoti (ed.), <i>age.</i></p>

    <p class="footnote" id="not06not29"><a class="hlink" href="../Text/06.htm#not06ref29">29</a> Hijab, <i>age</i>., s. 26-29; Rosemary Sayigh, "Palestinian Women and Politics in Lebanon", Judith E. Tucker (ed.), <i>Arab Women,</i> Indiana, Indiana University Press, 1993.</p>

    <p class="footnote" id="not06not30"><a class="hlink" href="../Text/06.htm#not06ref30">30</a> Mervat Hatem, "Toward the Development of Post-Islamist and Post-Nationalist Feminist Discourse in the Middle East", Tucker (ed.), s. 31.</p>

    <p class="footnote" id="not06not31"><a class="hlink" href="../Text/06.htm#not06ref31">31</a> Gül, "Hem Mümine Hem Feminist", <i>Feminist,</i> no: 4, 1988.</p>

    <p class="footnote" id="not06not32"><a class="hlink" href="../Text/06.htm#not06ref32">32</a> Şirin Tekeli, <i>Kadınlar İçin,</i> İstanbul, Alan Yayıncılık, 1988, s. 381.</p>

    <p class="footnote" id="not06not33"><a class="hlink" href="../Text/06.htm#not06ref33">33</a> Sedef Öztürk, "Eleştiriye Bir Yanıt", <i>Kaktüs,</i> no: 4, Kasım 1988, s. 28, 30.</p>

    <p class="footnote" id="not06not34"><a class="hlink" href="../Text/06.htm#not06ref34">34</a> Dernek kapılarını hem erkeklere, hem de kadınlara açmıştı, ama yalnız kadınlar olumlu karşılık verdi. 1993 yazına gelindiğinde, derneğin 600 dolayında üyesi vardı.</p>

    <p class="footnote" id="not06not35"><a class="hlink" href="../Text/06.htm#not06ref35">35</a> Aysel Ekşi, "Neden Kurulduk", <i>Çağdaş Yaşamı Destekleme Derneği Bülteni,</i> no: 1, Mart-Nisan-Mayıs-Haziran 1989.</p>

    <p class="footnote" id="not06not36"><a class="hlink" href="../Text/06.htm#not06ref36">36</a> Şerif Mardin, "European Culture and the Development of Modern Turkey", Ahmet Evin ve Geoffrey Danton (ed.), <i>Turkey and European Community,</i> Opladen, Leske and Budrich, 1990, s. 14.</p>
  </div>
</body>
</html>
