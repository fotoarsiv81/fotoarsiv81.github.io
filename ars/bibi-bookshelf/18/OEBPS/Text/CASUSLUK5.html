<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>www.eskikitaplarim.com</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre5" id="filepos564672"><span class="bold">BAŞARI TABLOSU</span></h1>

  <p class="calibre1">"Bir su aygırını mendille gizleyemezsin", casusluk mesleğinde eski bir özdeyiştir. Bu söz, geniş çaplı bir casusluk harekatını, hele de pek çok insanı içeriyorsa ve büyük bir coğrafi alana yayılmışsa gizli tutmanın zorluğunu anlatır.</p>

  <p class="calibre1">Bu ilke özellikle başarılı harekatlar için geçerlidir. İstihbarat teşkilatları dikkat ışığından uzaktaki karanlıklarda çalışmayı tercih ediyorsa da; onlar her şeyden önce bütün benzer kuruluşlar gibi bütçe savaşlarına girmesi gereken hükümet bürokrasileridir. Büyük bir istihbarat başarısının kamuoyunda duyulmasının bütçedeki kesenin ağzını gevşetmeye nasıl yardımcı olduğunu oyunun daha başlarında öğrenen casusluk teşkilatları genellikle böyle haberlerin halkın dikkatini çekmesini sağlarlar (Başarısızlıklar konusunda daha az konuşkandırlar).</p>

  <p class="calibre1">Ayrıca, istihbarat teşkilatlarını yürüten insanlar da bütün insanlara ait bir özellik olan tarihteki yerlerini kesinleştirme isteğine sahiptirler. İstihbarat şeflerinin hayat hikayelerini yazmaları adına ormanlar dolusu ağaç kesilmiştir, sürekli tekrarlanan bir konuya sahip kitaplar için: Ben doğrudan doğruya harikulade başarılarımızdan sorumluydum, başarısızlıklar da sözümü dinlemeyen budalaların işiydi. Ne ilginçtir ki, bu konu Sovyetler Birliğimin dağılmasıyla ortaya çıkan yeni biyografi selinde de tekrarlanmış. Üst kademeden bazı Sovyet istihbarat yetkililerinin KGB'nin ve GRU nun muhteşem başarıları hakkında çok şey bilirken bu teşkilatların başarısızlıkları ve işledikleri suçlardan habersiz görünmeleri çok şaşırtıcı.</p>

  <p class="calibre1">Aşağıdaki üç örnek, bu tür başarıların genellikle gün yüzüne çıkmasını sağlayan nedenlerden dolayı ayrıntıları açıklanan harikulade başarılı harekatları içermektedir: (1) onları düzenleyen teşkilatlar ve istihbarat yetkilileri için birer zaferdiler; (2) meseleyle ilgisi olanlar tarihin katkılarından söz etmesini istediler; (3) karşı taraf onları açıkladı; (4) faaliyet alanları gizlenemeyecek kadar genişti (su aygırı etkisi).</p>

  <p class="calibre1">Örneklerden ikisi Sovyet istihbaratının yürüttüğü harekatlarla ilgili. Biri yüzyılın en büyük istihbarat harekatlarından, KGB'nin İngiltere'de "Beşli Çemberi" sabırla kendi tarafına geçirmesi ve beslemesi. İkincisi, Birleşik Devletler'deki müthiş bir KGB harekatı olan Walker casus çemberiyle ilgili.</p>

  <p class="calibre1">Üçüncü örnek, bir dizi istihbarat başarısıyla dikkat çeken İsrail istihbaratı tarafından parlak bir şekilde yürütülen bir harekatla ilgilidir. Burada anlatılan olay, açık deniz korsanlığını da içeriyor ve söylentiler sayılmazsa, böyle bir yeteneğe sahip olmakla öğünebilecek istihbarat teşkilatlarının sayısı pek fazla değildir.</p>

  <h2 class="calibre7" id="sigil_toc_id_25"><span class="bold">CAMBRIDGE COMINTERN’İ BEŞLİ ÇEMBER 1934-1951</span> <span class="italic1"><span class="bold">Stalin'in Ingilizleri</span></span></h2>

  <p class="calibre1">Geçen yüzyılın büyük hicivcisi Alman komünist oyun yazarı Bertolt Brecht 1951'de Avrupa idealizminin yıkıntılarına bir göz attı ve kendi nesli adına komünizmin kül olduğunu itiraf etmeye meyillendi. Yine de daha üstün bir alternatifin bulunduğunu açıklamaya hazır değildi.</p>

  <p class="calibre1">"Doğu da Batı da fahişedir," dedi, "ama benim fahişem hamile."</p>

  <p class="calibre1">Daha iyisi olmadığından, bu sözler kendisi mezarına yazılacak bir şey bırakmayan çok uzun boylu bir İngilizin mezarına yazılacaktı. Tam Brecht bu sözleri söylediği sırada HOMER kod adlı adam Moskova'daki bir konferans salonundaki masada oturmuş votkasını yudumluyordu. Masanın çevresinde büyük zaferlerini kutlayan KGB'nin üst düzey yetkilileri vardı.</p>

  <p class="calibre1">Herkes, KGB'nin en büyük ingiliz casusu HOMER'in şerefine kadehini kaldırmıştı. Bu defalarca tekrarlandı. Sonunda, KGB yetkililerinden biri büyük bir ciddiyet içinde İngilizin klapasına bir madalya iliştirdi, elini sıktı ve iki yanağından öptü.</p>

  <p class="calibre1">Böylece tören bitmişti. Donald Stuart Maclean -yaklaşık yirmi yıl boyunca ülkesinin bütün önemli sırlarını KGB'ye veren, Demir Perde'den ve Kore Savaşı'nda köşeye sıkışılmasından en çok sorumlu olan süper casus HOMER- artık işi bırakmıştı. Bir casus olarak takdir toplayan kariyeri bitmişti.</p>

  <p class="calibre1">Çevresinde örülen ağdan bir adım önce davranıp Sovyetler Birliği'ne kaçmıştı. Artık hayatının büyük bölümünü adadığı komünist cennete rahat bir şekilde yerleşebileceğine inanıyordu, ne de olsa Sovyetler Birliği'nin yaşaması için herkesten fazla gayret sarf etmişti. Ruslar sürekli onun parlayan yıldızları, en büyük casusluk zaferleri olan "Beşli Çemberin"-Sovyetler Birliği için kendi hükümetlerinin sinir sistemine sızıp ona ihanet eden beş ingiliz komünistin- baş tacı olduğunu tekrarlıyorlardı.</p>

  <p class="calibre1">Maclean'ın böyle övgülere inanmaması için bir neden yoktu. Sovyetler Birliği için ele geçirdiği bilgiler KGB karargahında neredeyse bütün bir duvarı kaplayan dosya dolabını doldurmuştu, bu az rastlanır bir casusluk kariyerinin kanıtıydı. Ve o bilgiler, Sovyetler Birliği'nin düşmanlarının en gizli sırlarının, düşüncelerinin ve planlarının gerçek belgesel kanıtıydı, tamamen saf altındı. KGB'nin muhteşem casus çemberinin başka hiçbir üyesi -H.A.R. Philby, Anthony Blunt, Guy Burghess ve John Cairncross- bu kadar değerli bir sır hazinesi sağlamayı başaramamıştı.</p>

  <p class="calibre1">Ancak Maclean'ın zaferi çok geçmeden küle döndü.İdealizmin artık işe yaramadığı bir devlette iyi bir komünist olmaya çalışacaktı. Sovyet komünizminin öldürücü eliyle boğulan Maclean başarısızlığa uğradığını bildiği bir sistemde günlerini mutsuz ve yıkılmış bir adam olarak bitirecekti. Yalnızca Bertolt Brecht'in hoşlanabileceği bir ironi sonucu uğruna öyle çok ve öyle sık ihanet ettiği sistemin ihanetine uğrayacaktı.</p>

  <p class="calibre1">Bu, harekatlardaki önemsiz ayrıntılara takılıp kalmış dar ufuklu adamların yönettiği KGB yüzünden kaybedilen bir ironiydi. Bu adamlar onun yerine Beşli Çemberleri hakkında ilginç bir harekat ironisine kafa yormayı tercih ediyorlardı: ağın üyelerinden KGB'nin başlangıçta en çok şüphelendiği Maclean'di, takipçileri asla büyük bir casus olamayacağına inanıyorlardı.</p>

  <p class="calibre1">Bu, insanların Donald Maclean'i fena halde yanlış okudukları ilk olay değildi.</p>

  <p class="calibre1">Maclean, Beşli Çemberin öteki üyeleri gibi zenginlik ve ayrıcalık içinde doğmuştu. Babası Sir Donald Maclean, 1906'da parlamentoya seçilen, 1917'de de şövalye yapılan seçkin ve zengin bir avukattı. Maclean kendi kopyasını üretmek için onu duygusuz bir sertlikle yetiştiren katı ve otoriter babasından nefret ediyordu. Yaşlı Maclean oğlunun oğlanlar kendilerine dokunmasınlar diye pantolonlarının ceplerinin dikildiği özel bir okula gitmesine karar vermişti.</p>

  <p class="calibre1">Maclean'in dönüşümü 1931 'de on sekiz yaşındayken Cambridge Üniversitesi'ne girdiğinde başladı. Orada içki ve cinsellikle tanıştı (biseksüel olduğunu keşfetti ve bu hayatının geri kalanında ona suçluluk duygusuyla işkence etti) ve&nbsp;<span class="calibre6">sol siyasetin heyecan verici dünyasına girdi. Onu cinsellikle de siyasetle de tanıştıran üniversiteden arkadaşı Anthony Blunt ve göz alıcı bir homoseksüel öğrenci olan Guy Burghess'ti. Gizli bir klüp kurdular ve aralarına sonradan Burghess'in aklını çeldiği bir homoseksüel öğrenci John Cairncross ve aşırı sol görüşlü başka bir öğrenci olan "Kim" Philby de katıldı.</span></p>

  <p class="calibre1">Marksizm'e olan bağlılıkları nedeniyle yok edilmesi gerektiğine inandıkları kapitalist bir sistemin sonucu olduğuna inandıkları korkunç eşitsizlikler konusunda bir şeyler yapma azmiyle birbirlerine bağlıydılar. Bunalım dönemi İngilteresinde bu eşitsizlikler özellikle çarpıcıydı; ama Maclean'in işsizlerin yaptığı bir eylem sırasında patlak veren bir meydan kavgasında tutuklanması dışında bu konuda yaptıkları pek bir şey yoktu.</p>

  <p class="calibre1">Bu noktada, bu genç radikallerde onları Marksizmleri misafir odası türünde olan yaygın ingiliz Komünist profilinden ayıran üç değişken öğe vardı: komünizme olan ateşli bir inanç, nefret ettikleri kapitalist sistemi yıkmak ve dünyayı değiştirmek için azim ve Sovyetler Birliği'nin insanlığın feneri olduğuna eleştiri götürmez bir inanç.</p>

  <p class="calibre1">Bu öğelerden KGB adına yararlanmak en yetenekli ajanlarından ikisine, Avusturyalı bir komünist olan Arnold Deutsch'a ve bir zamanlar Katolik inancına sarıldığı şevkin aynısıyla komünizme sarılan eski bir Macar papazı olan Theodore Maly'ye düşüyordu. İki adam, sonradan önem kazanacak bir hareketle ileride İngiltere'de söz sahibi olacak bir sınıftan istekli köstebekler bulmak için Cambridge ve öteki yerlerdeki genç komünistleri incelemeye karar verdiler. Stratejileri dikkatli ve sabırlı çalışmaktı, yaklaşımlarını faşizme karşı yeraltı mücadelesine "savaşçılar" arama adı altında gizliyorlardı. Deutsch ve Maly asla "KGB" ve "Sovyetler istihbaratı" sözlerini ağızlarına almıyorlardı. Onun yerine köstebeklerinin idealizmine ve yüksek bir dava uğruna kendilerini feda etmeye duydukları isteğe hitap ediyorlardı. Öğrencilere, uluslararası komünist örgütü Comintern için gizli işler yapacakları söyleniyordu.</p>

  <p class="calibre1">Bir düzine yeraltı mücadelesinde tecrübe kazanmış iki görgülü ve kültürlü adam olan Deutsch ve Maly genç Cambridge radikallerine örnek teşkil ediyorlardı. Bilginlik havası yayan sakin ve kendinden emin adamlardı; geleceği görmüşlerdi ve iyi olacaktı.</p>

  <p class="calibre1">Maly Maclean üzerinde yoğunlaşmıştı, onu mezuniyet sonrası Sovyetler Birliği'nde ingilizce öğretmenliği yapma planından vazgeçmesi gerektiğine inandırmıştı. Tıpkı gözleri kamaşmış idealist arkadaşları gibi, Maclean de kendini işçi giysileri içinde fabrika işçilerine cümlede fiilin yeri gibi şeyler öğretirken hayal ediyordu; sonra bir araya gelip "Enternasyonel"i söyleyecekler ve üretim hatlarına dönüp büyük komünal toplumu yaratmak için iş başı yapacaklardı. Maly, onun yerine asıl siyasi görüşlerini gizleyip Dışişleri'ne girmesi ve böylece Sovyetler Birliği'nin kapitalist düşmanlar ve onların kölelerinin kurduğu şeytani planlardan haberdar olmasını sağlaması gerektiğini söyledi.</p>

  <p class="calibre1">Deutsch ve Maly'nin Cambridge öğrencilerinin idealizmini casusluğa yönlendirmede neden bu denli başarılı oldukları hâlâ gizemini korur. Bu tuhaf bir hikaye ve İngiltere'nin iki dünya savaşı arasındaki neslinin kültürü ve ahlakıyla derinden ilgili. Belki de bazılarının öne sürdüğü gibi yaptıkları sadece kısmen siyasi bir anlam taşıyordur; Beşli Çemberi bir araya getiren ebeveynleri ve onların temsil ettiği şeylere olan nefretleriydi. Bu kadar girişken bir şekilde değiştirmeye çalıştıkları gerçeğe hepsinin garip bir mesafede durduğuna göre bu etmeni göz önüne almakta fayda var.</p>

  <p class="calibre1">Örneğin çemberin daha yaşlı, devlet adamı olan üyesini Anthony Blunt'ı ele alalım. Yıllar sonra ihanetini itiraf ettiğinde kendisinin ve çemberin öteki üyelerinin neden kendilerini KGB için çalışmak zorunda hissettiklerini açıklamaya Çalışıyordu. MI5 sorgucusuna "1930'ları anlamıyorsunuz" diye dudak bükmüştü.</p>

  <p class="calibre1">Ne şaka ama: MI5 görevlisi ingiltere'nin işçi sınıfındaki bir ailesinde doğmuştu ve babasının korkunç 1930 bunalımında işten atıldığını, iş bulamayınca en sonunda kendini çaresizlik içinde içkiye verip mahvettiğini çok iyi hatırlıyordu. Bu arada Blunt ailesinden gelen yüklü cep harçlığıyla Cambridge'de rahat bir hayat sürüyor, yazlan da aylak aylak ailesinin kır evinde geçiriyordu. Maclean de öyleydi: Her türlü ihtiyacının ailesi tarafından karşılandığı Cambridge'deyken asla para konusunda kaygılanması gerekmedi. Yazları da ailesinin kır evi çevresinde oyalanmakla geçiyordu.</p>

  <p class="calibre1">Aslında Beşli Çemberin üyelerinin hiçbiri hayatlarında bir günü bile ağır çalışma koşullarında geçirmediler. Eşitsizlik ve işçi sınıfının yükü hakkında bu kadar çok konuşmalarına karşın bu kavramlar onlar için sadece politik soyut kavramlardı. Daha kötüsü, politikaları kördü: "Emperyalizmin" tehlikelerinden bahsetmeye bayılıyorlardı ama bu, Sovyetler Birliği'nin 1920'de Polonya'yı işgalini ve ardından Baltık ülkelerini ele geçirmesini, Finlandiya'yı işgal etmesini ve Hitler'le Polonya'yı paylaşmak için yaptığı aşağılık anlaşmayı içine alan bir kategori değildi.</p>

  <p class="calibre1">Beşli Çemberin en önde gelen savunucusu Graham Greene onların ihanetini Hıristiyanlık'ı kendilerine göre yorumlayan ve hakim Ortodoksluğa boyun eğmeyi reddettikleri için idam edilen Cizvit tarikatıyla kıyaslıyordu. Greene'nin iddiasına göre Cizvitlerin erdemi sadakatsizlikti ve kurbanların çağında sadakatsizlik gerekli bir şeydi. Bu, Beşli Çemberle ilgili fevkalade yanlış bir değerlendirmeydi çünkü gerçekler Greene'nin eğri büğrü savunmasını yalanlıyordu. Çemberden üç kişi-Philby, Burgess, Maclean- ötekiler kalırken erdemli olduğu düşünülen sadakatsizliklerinin hesabını vermek yerine Sovyetler Birliği'ne kaçtılar. Blunt'ın sanat tarihi kariyerini ve Londra kulübüyle tamamlanan İngiliz üst sınıf yaşantısının rahatlığını bırakmaya yüreği elvermedi. Cairncross'sa Fransa'nın güneyindeki villasının rahatlığından ayrılamadı. Bu yüzden "Stalin'in İngilizleri" Cizvit kahramanlar-ya da herhangi başka türde kahramanlar değildiler.</p>

  <p class="calibre1">Maclean kesinlikle kendisini kahraman olarak görmüyordu. Bir keresinde Philby'ye KGB için yaptığı işin "tuvalet temizlemeye" yakın olduğunu söylemişti: "Kirli bir iş ve birilerinin bunu yapması gerek." Aynı şeyi başlangıçtaki patronlarına, Deutsch ve Maly'ye de söyledi. Duymamış gibi yapacak kadar görgülüydüler, ama Maclean bu duygularından yeni KGB'den Anatoli Gromov'a açtığında sert şekilde azarlandı. Gromov açık bir şekilde Memleket için <span class="italic">razyedka</span> toplama işinin tuvalet temizlemeyle kıyaslanmayacağını belirtti.</p>

  <p class="calibre1">Gromov ve Maclean 1940'ta Maclean Paris'teki İngiliz elçiliğinden Londra'ya sürüldüğünde küçük bir sürtüşme yaşadılar. O sırada, Cambridge'den çıkmasının ardından 1935'te dışişlerine girdiğinden beri beş yıldır yıldız bir KGB köstebeğiydi. KGB'ye masasına gelen her şeyi vererek başladı. 1938'de Paris'e atandığında İngiliz ve Fransızların Hitler'i susturma hevesleri hakkında bilgi sağlayarak (bunun Stalin'in Alman diktatörle müstakil bir anlaşma arayışına girme kararındaki etkisi hiç de küçümsenecek gibi değildir) ve Finlandiya'ya müdahale etmek için Fransız-İngiliz olasılık planlarını ortaya çıkararak KGB'nin yatırımını ödüllendirdi.</p>

  <p class="calibre1">Maclean'in Londra'ya dönmesi Londra elçiliğinde Gorsky sahte kimliği ve ikinci sekreter kılıfı altında <span class="italic">rezident</span> olan Gromov'un emri altına girmesi anlamına geliyordu. Maclean ona bayılmıyordu. Espri anlayışından yoksun ve KGB'nin işlerinde en küçük ayrıntıya bile saatlerce takılan biri olan Gromov daha rahat ve Maclean'in içten içe düşkünlük beslediği Maly'den çok farklıydı. Ama Maly, bütün bir yabancı asıllı KGB'li nesliyle birlikte Stalin'in her şeyden öte KGB'yi "Ruslaştırma" amacı taşıyan ıslahında silinmişti.</p>

  <p class="calibre1">Gromov Beşli Çemberi ilk inceleyişinde dehşete düşmüştü. Yaygın casusluk uygulamalarının aksine çemberin bütün üyeleri birbirini kişisel olarak tanıyordu (Gromov Blunt ve Burgess'ın sık sık birlikte uyuduklarını keşfettiğinde çok rahatsız olmuştu), çok az güvenlik önlemi alıyorlardı ve kendi iyilikleri için, çok fazla içiyorlardı. Gromov Çemberi şekle sokmaya çalıştı ama gizli buluşmalar konusundaki ayrıntılı emirlerini görmezden geldiler ve gizlice bırakılan mektuplarla uğraşmak yerine Maly ve Deutsch'la yerleştirdikleri gayrıresmî bir uygulama olan belediye parkında buluşmayı tercih ettiler.</p>

  <p class="calibre1">Gromov Beşli Çemberi en temel güvenlik önlemleriyle tanıştırırken bile hayal kırıklığına uğradı. Her an tutuklanabileceklerine inandığından çemberin en değerli üyesi olan Maclean'i ötekilerden ayırmaya karar verdi, böylece KGB en azından onu kurtarabilecekti. Ama Maclean'in kendine ait sorunları vardı. Mekanik yeteneklerden yoksun olduğundan Gromov'un belgelerin fotoğraflarını çekmesi için kendisine verdiği minyatür casus kamerasını kullanmayı bir türlü öğrenemiyordu. Sonunda Gromov vazgeçti. Maclean'in gizli belgeleri çalıp Gromov'a kopyalaması için getirip sonra da geri götürmekten ibaret olan yöntemini kullanmasına izin verildi. Binadan çıkarılması fazla riskli olan özellikle hassas belgelerle karşılaşılması durumunda insanüstü bir görsel hafızaya sahip Maclean okuduğunu ezberliyor, sonra da kelime kelime tekrarlıyordu.</p>

  <p class="calibre1">KGB, Maclean'in sağladıklarının yüksek değeri nedeniyle meslekî kuralların bu ihlâlini hoş görmeye razıydı. Birleşik Politika Komitesi'nin İngiliz irtibat subaylığına atandığından Ruslar'a, gizli İngiliz Boru Alaşımı Projesi (Atom bombası), Amerikalılar'ın Manhattan Projesi'ne başlama kararı ve daha bir sürü şaşırtıcı diplomatik sır hakkında bilgi verebiliyordu. Sanki Ruslar en gizli İngiliz ve Amerikan meclislerinde oturabiliyorlarmış gibiydi.</p>

  <p class="calibre1">II. Dünya Savaşı Beşli Çemberin altın çağıydı. Blunt, gizlice diplomat çantalarını açmaktan ve sürgündeki hükümetleri takibe almaktan sorumlu olduğu MI5'e katılmıştı; Burgess aynı zamanda Philby'yi de işe alan MI6'ya katılmıştı;</p>

  <p class="calibre1">Cairncross şifresi çözülmüş, ULTRA metinlerini KGB'ye aktardığı GCHQ'ya katılmıştı. Ama yıldız hâlâ Maclean'di. 1944'te istihbarat fışkıran Washington D.C.'ye aktarıldı.</p>

  <p class="calibre1">Maclean İngiliz elçiliğinde çok popülerdi, nedeni açıktı: Hasta ya da tatile çıkan iş arkadaşlarının yerine bakmak, uzun çalışma saatleri ve hafta sonu mesaileri için her zaman istekliydi. İş arkadaşları her gizli köşeye burnunu soktuğunu fark etmeden onun azimli bir işkolik olduğunu düşündüler. Maclean'in bir noktada karşılaşmadığı herhangi bir sır yoktu ve sağladığı istihbaratın değeri KGB'yi bunları almak için yüksek güvenlikli bir yol kullanmaya itiyordu. Gromov sadece Maclean'le ilgilenmesi için Washington'a atandı ama şehrin KGB çalışmaları için emniyetli olmadığından kaygılanıyordu. Gromov bütün Sovyet diplomatlarının FBI gözetimi altında olduğunu varsayarak özel bir sistem kurdu: Maclean'in düzenli olarak yolculuk edip bir dizi gizli bırakılan mektupla istihbaratı bırakacağı New York'a taşındı. Bu yolculuklardan biri Maclean'e ve KGB'ye çok pahalıya mal olacaktı.</p>

  <p class="calibre1">1945'te İngiliz ve Amerikalı kriptoanalistler yeni bir düşmana yönelerek, Sovyetler'in büyük bir şifreli iletişim ağına saldırmaya başladılar; bu New York'taki Sovyet konsolosluğundan çıkan alışılmadık yoğunluktaki trafiği de içeriyordu. Ruslar bütün saatler süren bu yoğun trafikte ne aktarıyor olabilirdiler? Yavaş yavaş, şifre çözücüler gelişme kaydettikçe kod adı HOMER olan ve Moskova'ya aktarılması için tonlarca istihbarat sağlayan önde gelen bir KGB köstebeği vardı.</p>

  <p class="calibre1">Şifre çözücüler ilerleme kaydettikçe HOMER bütün işi ele veriyordu. Atom enerjisi meselelerinde karara varan</p>

  <p class="calibre1">Amerikalılarla ortak bir komitenin ingiliz irtibat subayı olması sayesinde, Maclean savaş sonrası Amerikan nükleer cephanesinin şişirilmiş bir balondan ibaret olduğuna dair paha biçilmez istihbaratı KGB'ye sağlayabilmişti: Sovyet inancının tersine Amerikalılar nükleer silah üretmiyorlardı ve icat edilme aşamasında çok az silahları vardı. 1948'de Truman Sovyet saldırganlığına karşılık vermek için Avrupa'ya B-291 lar'&nbsp;gönderdiğinde Maclean, Truman uçakların atomik silahlarla yüklü olduğu izlenimini yaratmaya çalıştıysa da sadece konvansiyonel silahlarının olduğunu açığa çıkarmıştı. Etkilenmeyen Stalin Demir Perde'yi kurdu.</p>

  <p class="calibre1">1950'de elçiliğin Amerikan bölümünün başına getirilen Maclean bir istihbarat bombasıyla karşılaştı. Truman yönetiminin Kore'deki savaşı sınırlı tutmaya karar verdiğini öğrendi; nükleer silah kullanılmayacaktı ve Mançurya işgal edilmeyecekti. Kore'deki Çin kuvvetlerinin kumandanı Çinli Field Marsha Lin Pao'nun da sonradan doğruladığı gibi Çin, Sovyet istihbaratından Amerika'nın Çin'in kendisine karşı saldırıda bulunmasının olasılık dışı olduğuna dair ciddi güvence almasa ordusunu Kore'de riske atmazdı.</p>

  <p class="calibre1">Ancak Maclean bu en büyük zaferi sırasında günlerinin sayılı olduğunu öğrendi. Başka bir köstebek olan arkadaşı Philby 1949'da İngiliz istihbaratının Amerikan istihbaratıyla arasında irtibat subayı olarak hizmet verdiği Washington'daki MI6 istasyonunun başına atanmıştı. Philby müthiş bir sırra ortak olmuştu: Sovyet istihbarat iletişiminin kırılması, yani BRIDE harekâtı HOMER'i ortaya çıkarmıştı. Başlangıçtaki yüzlerce kişilik şüpheli listesi sadece altı isme düşürülmüştü. Onlardan biri Maclean'di. Philby'nin KGB kontrolüne de anlattığı gibi Maclean, New York'a yaptığı yolculuklar Moskova'ya yapılan Sovyet aktarımlarındaki sıçramalarla mükemmel bir şekilde çakıştığından hızla baş şüpheli konumuna yaklaşıyordu. Çok geçmeden şüpheli sayısı önce ikiye sonra da bire düştü. Şifre çözücüler 1945'te bir gün HOMER tarafından New York'taki hamile karısını ziyaret etmek için yapılacak bir yolculuktan bahseden bir Sovyet telgrafını çözdüler. O gün, Maclean hamile karısını ziyaret etmek için New York'a gitmişti.</p>

  <p class="calibre1">Ağ daraldıkça Maclean çatırdamaya başladı. Bir arkadaşına "Ben İngiliz ıslıkçısıyım" diye ağzından kaçırdı. Gromov gittikçe daha çok kaygılanıyordu: Maclean tutuklanmak üzereydi ve bir kez karşı casusluk sorgucularının eline geçerse neredeyse yüzde yüz ihtimalle öterdi ve bütün Beşli Çemberi açığa çıkarırdı. Bir şeyler yapılmalıydı.</p>

  <p class="calibre1">Çözüm Maclean'i Guy Burgess'i yanına koruma olarak verip Moskova'ya kaçırmaktı. Plan mükemmel işledi, Burgess'in de son anda KGB'yi şaşkınlığa uğratarak iltica etmeye karar vermesi hariç. Bu hareket arkadaşı Philby'nin üzerine şüphe çekti; etkililiği sona ermişti.</p>

  <p class="calibre1">İşte Beşli Çember böyleydi. Maclean ve Burgess gidip Philby de şaibe altında kalınca (o da 1963'te Sovyetler Birliğine kaçacaktı) geride sadece Blunt ve Cairncross kaldı. Ancak sanat tarihçisi ve Kraliçe'nin resimlerini inceleme uzmanı olarak sahip olduğu kariyeriyle ilgili kaygıları nedeniyle Blunt da casusluktan emekli oldu. Cairncross ise her hangi türde değerli istihbarata erişiminin sınırlı kaldığı Hazine Bakanlığı'na katıldı (Zaten casusluğu bırakmaya karar vermişti).</p>

  <p class="calibre1">Bu arada Sovyetler Birliği'nde, Maclean, sonradan ülkenin dağılmasına yol açacak ve tam da o dönemde çürümeye başlayan Sovyet komünizminin çetin ve durağan dünyasına giriyordu. Yeni adı Mark Petrovich Frazer'le <span class="italic">(Altın Dal'ın</span> yazarından esinlenmişti) kendini bir ekonomi dergisi üzerinde çalışması için sanayi şehri Kuibyshev'de bir köşeye atılmış buldu. Bunalıma girip ailesini yanına almak için izin istedi. Sovyetler izin vermeyince intihar etmeye kalktı. Bunalıma giren Maclean'in tekrar taraf değiştirmesinden kaygılanan KGB karısı Melinda ve üç çocuğunun Sovyetler Birliği'nde ona katılmasını sağladı ve aileyi Moskova'ya yerleştirdi.</p>

  <p class="calibre1">O dönemde Burgess da Moskova'da yaşıyordu ama Maclean özellikle ona rastlamaktan kaçmıyordu. Burgess'ın (o da ingiliz Victoria Dönemi romancılarından Marian Evans'ın mahlası George Eliot'tan esinlenip Jim Andreyevitch Eliot ismini seçmişti) görüntüsünden bile tiksiniyordu. Burgess umutsuz bir alkolik haline gelmişti. Ama asıl görüşmek istemeyen Maclean'di. Sovyetler Birliği'ndeki hayattan hayal kırıklığına uğramış ve yıllar önce bir Sovyet ajanı olmak için verdiği karardan pişman bir halde çok fazla içmeye başladı ve kısa zamanda çöküşünü hazırladı. Evliliği yıkıldı: Karısı daha sonra 1963'te Sovyetlere gelen Philby'yle evlenmek için onu terk edecekti. Philby'nin varışından kısa süre sonra akut karaciğer yetmezliğinden öldü. Ne Maclean ne de Philby cenazesine gitti. Bir yıl sonra Beşli Çemberin son üyeleri Blunt ve Cairncross kamuya açıklandı. Blunt itiraf edip Cairncross'tan ayrıldı. Cairncross da itiraf etti.</p>

  <p class="calibre1">Maclean yirmi yıl daha yaşadı ama mutsuz bir şekilde. İki ateş arasında kalmış bir adamdı: devrime ihanet etmiş, fosilleşen Sovyet komünizmine duyduğu öfkeyle katlanamayacağı kapitalist sisteme duyduğu kızgınlık. Bütün insanların kabusuyla lanetlenmişti; hayatını boşa harcamış olmak.</p>

  <p class="calibre1">Maclean 1983'te öldü, ondan beş yıl uzun yaşayan Philby cenazesine gelmedi. Maclean'in mal varlığı 10.000 dolardan azdı ve vasiyetindeki şaşırtıcı bir isteği yerine getirmeye ancak yetti: Yakılıp küllerinin İngiltere'ye anne babasının yanına gömülmesini istemişti.</p>

  <p class="calibre1">İsteği yerine getirildi ve İngiltere'de bir avuç insanın katıldığı kısa bir cenaze töreni yapıldı. Cenazeyi yöneten papaz Maclean'in Beşli Çemberdeki rolünden ve casusluk tarihindeki yerinden hiç söz etmedi. Onun yerine İncil'in İlk Korintliler bölümünün on üçüncü kısmını okudu: "Sevgi hataların çetelesini tutmaz, başkalarının günahlarından zevk duymaz, ancak hakikatten hoşlanır."</p>

  <h2 class="calibre7" id="sigil_toc_id_26">CASUS AİLE WALKER CASUS ÇEMBERİ <span class="bold">1967-1985</span> <span class="italic1"><span class="bold">Amerika Açık Bir Kitap Gibi</span></span></h2>

  <p class="calibre1">Casus tedbirliydi; karşı casusluk ajanları tarafından izlenip izlenmediğini sürekli kontrol ediyordu. Gece, ıssız kır yolunda kararlaştırılan yere yaklaşırken kamyonunun hızını önce 30 km'ye düşürdü, sonra da aniden 105 km'ye çıktı. Dört saat boyunca döndü durdu; geri gitti, durdu, yavaşladı ve hızlandı, düşmanın kendisini izleyip izlemediğine ilişkin belirtileri kolladı.</p>

  <p class="calibre1">Sonunda etrafta hiç takipçi olmadığından emin olunca mektuba yaklaştı. Mektubun servise hazır olduğunu belirten işaret olan dik duran 7-UP kutusunu bekledi. Sonra yedi km. daha gidip üzerinde av yasağı tabelası olan bir elektrik direğinin önünde durdu. Araçtan çıkıp bir çanta dolusu belgeyi naylon bir çöp torbasına koydu ve direğin dibine bıraktı; yoldan geçenlere yolun kenarına atılmış bir torba çöp gibi görünecekti.</p>

  <p class="calibre1">Casus şimdi mektup harekâtının ikinci aşamasına geçmişti, yolun kenarındaki bir buçuk kilometre ötedeki yolun kenarındaki bir noktaya gidecekti. Bir başka dik duran içecek kutusu almasını bekleyen bir para paketinin belirtisiydi. Kutu oradaydı, ama ilginç bir şekilde hiç para yoktu yanında. Belge çantasını bıraktığı yere döndü. Gitmişlerdi. Casus kaygılandı; belki de bir dalavere olmuştu. Mümkün değil, diye düşündü. Kotrolcüleri hata yapmayan gerçek profesyonellerdi.</p>

  <p class="calibre1">Neredeyse gece yarısı olmuştu. Ne yapacağını bilmez halde yerel motele gitmeye karar verdi. Geceyi orada geçirecek, ertesi gün, gün ışığında eksik paketin yanlışlıkla yanlış tarafa konup konmadığına bakmak için kararlaştırılan yere tekrar gidecekti.</p>

  <p class="calibre1">Sabaha karşı saat üç buçukta danışmadaki katip kamyonuna içkili bir sürücünün çarptığını söylemek için onu uyandırdı. Danışmaya gelip bir kaza raporu doldurabilir miydi? Casus pencereye gidip dışarı baktı. Kamyonu park halindeydi ve bulunduğu yerden hiç hasar göremiyordu.</p>

  <p class="calibre1">Belki de bu bir tuzaktı. Kararlaştırılan yer hakkındaki yazılı talimatları yakmayı düşündü. Hayır, talimatlar çok karmaşık olduklarından ezberlenmeleri çok zordu. Bir hafta içinde onlara tekrar ihtiyacı olacaktı: kontrolcülerinin yöntemi, kararlaştırılan bir yeri başarısızlığa uğraması halinde tamı tamına bir hafta sonra tekrar kullanmaktı.</p>

  <p class="calibre1">Silahını çıkarıp yavaşça odasına giden kapıyı açtı. Koridor temizdi. En uçtaki buz makinesinin durduğu odadan gelen sabit zırıltıdan başka ses yoktu. Casus sırtını duvara verip dikkatle koridorun sonuna kadarki mesafeyi hesapladı. Koridorun sonuna ulaştığında kulağını metal kapıya dayadı. Soğuktu. Öbür taraftan buz makinesinin zırıltısından başka hiç ses gelmiyordu.</p>

  <p class="calibre1">Dikkatle kapıyı açtı. Odada kimse yoktu. Fena değil, ama hâlâ tedbirliydi. Talimatları buz makinesinin arkasına sakladı sonra da odasına döndü. Hâlâ bir hasar belirtisi olmamasına karşın belki de gerçekten birileri kamyonuna çarpmıştı. Aşağı inip bakacaktı.</p>

  <p class="calibre1">Silahı hâlâ elindeyken asansöre yaklaştı. "Aşağı" düğmesine dokunduğu anda iki adam arkasında belirdi. "Dur! FBI!" diye bağırdı biri.</p>

  <p class="calibre1">Casus silahını göstererek döndü. İki adam silahlarını ona doğrulttular. "Silahı bırak" diye emretti birisi.</p>

  <p class="calibre1">Saniyenin binde biri kadarlık bir anda, casus ateş edip tuzaktan kurtulmayı denemeyi düşündü, ama bunun bir anlamı olmadığını fark etti. İki adam ondan sadece bir-iki metre ötedeydiler; bu mesafeden birini vurmayı basarsa bile öteki onu öldürürdü. Silahını yavaşça koridorun halısının üzerine bıraktı.</p>

  <p class="calibre1">İki adam onu duvara dayarken saçından bir tutam kopardılar, sonra ayaklarından kaim tabanlı ayakkabılarını çekip aldılar. Şimdiyse nereden geldiği belli olmayan yarım düzine adam ortaya çıkıvermişti. Onu asansörün yanı başındaki bir odaya tıktılar.</p>

  <p class="calibre1">"Giysilerini çıkar!" diye emretti içlerinden biri casusa. Soyunmaya başladı; her çıkardığı giysi, alınıp ayrıntılı bir incelemeden geçiriliyordu. Casus, adamların her bir dikişi ve düğme deliğini dikkatle gözden geçirdiğini fark etti. Biri casusun kafasından tel çerçeveli gözlükleri söküp aldı ve dikkatle inceledi.</p>

  <p class="calibre1">"Lanet hain" dediğini duydu odadakilerden birinin. Şu anda, ilk defa korku hissetti; belki de bu kızgın görünüşlü ajanlar onu öldüresiye döveceklerdi ya da öldüreceklerdi. Birinin beylik uyarıyı okuduğunu duyduğunda hâlâ korkuyordu, "Sessiz kalma hakkın var..."</p>

  <p class="calibre1">"Sessiz kalmayı tercih ediyorum beyler" dedi casus, öfkelerini yatıştırabileceğini umduğu dikkatli bir nezaketle.</p>

  <p class="calibre1">"Otur" diye komut verdi ajanlardan biri, bu sırada öteki ikisi onu bir sandalyeye itmişlerdi. "Sana gösterecek ilginç şeylerimiz var."</p>

  <p class="calibre1">İlkin, casusa buz makinesinin arkasından çıkarılan kararlaştırılan yerle ilgili talimatlar gösterildi. "Bu talimatlar," dedi ajan, "Sovyetler Birliği'nin elçiliği tarafından hazırlandı. Sen ve KGB bir tür define avında falan değilseniz, bunlar bir <span class="italic">treff</span> 'in gizli randevunun Rusçası] ayrıntılı talimatları. <span class="italic">Tefin</span> ne olduğunu biliyorsun değil mi?" Casus sessizliğini korudu.</p>

  <p class="calibre1">"Ama dahası var" dedi ajan, tam bu sırada bir başkası odaya naylon bir çöp torbası getiriyordu. Onu açınca içinden belgelerle dolu bir çanta çıktı. Casusun yazdığı, kontrolcülerine önlerindeki on yıl boyunca çantadakine benzer belgeler için bir milyon dolar alacağını hatırlatan bir mektup çıkardı. Ajan bir bir bütün belgeleri çıkardı. Kağıtlar masanın üzerine hışırtıyla düşerken odada başka hiç ses çıkmıyordu. Her birinin üzerinde ÇOK GİZLİ damgası vardı ve ABD Donanmasının şifre yöntemleriyle, nükleer savaş başlatma tüzüğüyle, nükleer uçak gemisi USS <span class="italic">Nimitz'le</span> ilgili harekat düzenlemeleriyle ilgiliydiler.</p>

  <p class="calibre1">"Birleşik Devletler casusluk yasasını ihlâlden tutuklusunuz" dedi ajan.</p>

  <p class="calibre1">Naylon çöp torbasını gördüğünde casusun rengi atmıştı; bir şekilde, kararlaştırılan yere bıraktıkları FBI tarafından alınmıştı. Bu nasıl olabilirdi? Tekrar titrediğini hissetti.</p>

  <p class="calibre1">Ajanlar ona dik dik bakıyorlar, orada oturmuş korkudan titreyerek miyop gözleriyle çipil çipil kendilerine bakan bu kel, gösterişsiz adamın muhteşem KGB casusu olduğuna inanamıyorlardı. Süper casus diye bilinen o ender casusluk kategorisindendi; on sekiz yıl boyunca en incelikli güvenlik önlemlerinden bile sızmış, hayatî Amerikan askerî sırlarında nefes kesici bir tahribata yol açmış bir adamdı. Amerikan sırlarına derinlemesine dalmış bir casus çemberi örgütlemişti ve uzun bir süre şüpheden ve yakalanmaktan paçasını kurtarabilmişti. Aslında zaten şans eseri yakalanmıştı.</p>

  <p class="calibre1">İşin gerçeği, John Anthony Walker Jr'ın süper casus -ya da her hangi türde bir casus- gibi görünmemesi başarısının sırlarından biriydi. Bir başkası ise, politik tercihiydi: John Birch Vakfımın bir üyesi ve Ronald Reagan'ın ateşli bir destekçisi olarak öyle belirgin bir sağcıydı ki kimse bir Sovyet casusu olduğundan şüphelenmedi. Ancak başarısının asıl sırrı katışıksız bir ahlak yoksunluğuydu. Bilinçten yoksun bir adam olan Walker ülkesini salt para için sattı. Kendi ailesine ve en yakın arkadaşına KGB hesabına çalışmaları için taraf değiştirtti ve Ruslara eline geçen her hayati sırrı verirken zerre kadar vicdan azabı duymadı.</p>

  <p class="calibre1">Sonuç olarak KGB'nin Birleşik Devletler'de yürüttüğü en başarılı harekatlardan biriydi; Amerikan askerî planları hakkında öyle çok istihbarat sağlamıştı ki Sovyetler Walker'ın yıldız köstebekleri olduğu on sekiz yıllık dönemde Amerika'yla giriştikleri bütün blöf oyunlarını kazanacaktı. Walker'ın hazinelerinin bir bölümünün alt alta dizilmesi bile KGB için öneminin boyutunu gösterir:</p>

  <p class="calibre1">• 1971'den 1973'teki ABD geri çekilişine kadarki Vietnam'daki bütün Amerikan kara ve hava hareketleri.</p>

  <p class="calibre1">• Amerikan bombalama harekatının zirve noktasındayken Kuzey Vietnam'a yapılacak bütün ABD hava saldırılarının ayrıntılı zamanları ve planlanan hedefleri.</p>

  <p class="calibre1">• ABD Donanması'nın bütün şifreleme makinelerinin sırları.</p>

  <p class="calibre1">• ABD nükleer torpillerinin özelleştirme kodlan.</p>

  <p class="calibre1">• ABD savaş gemilerindeki torpil savunması sistemlerinin teknik ayrıntıları.</p>

  <p class="calibre1">• Tomahawk akıllı füzesinin teknik ayrıntıları.</p>

  <p class="calibre1">• Toplu savaş halinde Sovyetler Birliği'ne saldırmak için ABD Donanması'nın olasılık hesaplan.</p>

  <p class="calibre1">• Sovyet nükleer denizaltılarını saptamak için kullanılan gizli ABD Donanması denizaltı mikrofonlarının yerleri.</p>

  <p class="calibre1">• Amerikan casus uydularının zaafları</p>

  <p class="calibre1">• Nükleer savaş çıkması halinde Sovyetler Birliği'ne karşı nükleer torpil yüklemeye hazır bulunan Amerikan nükleer denizaltıların yerleri ve planları.</p>

  <p class="calibre1">Bu, herkesin adam olamayacağını düşündüğü liseden atılmış bir başarısızlık timsali için epey büyük bir başarı.</p>

  <p class="calibre1">Alkolik bir babanın oğlu olan John Walker, 1947'de ailesi Virginia'daki Richmond kentine taşındıklarında on yaşındaydı. Ama çok geçmeden başını derde sokmaya başladı. Ufak tefek yaramazlıklarla başladı, yirmili yaşlara yaklaştığında poliste hırsızlık ve gasp dosyası vardı. 1955'te başka bir hırsızlık tutuklamasının ardından bölgedeki bir mahkeme Walker'a iki seçenek verdi: Hapishane ya da ordu. Okuldan önceki sene atılan Walker donanmaya başvurdu.</p>

  <p class="calibre1">Ailesi tarafından kötü tohum olarak değerlendirilse de donanmada şaşırtıcı bir çalışkanlık ve verimlilik gösterdi. Sıkı çalıştı ve çabuk terfi etti. 1964'te kariyerinde bir yol ayrımıyla karşılaştı: Uzman erbaşlığa atanmayı umduğundan bu rütbe için çok temiz bir sicile ihtiyacı vardı. Ama ergenlik dönemindeki sabıka kaydı orada duruyordu. Normalde bir güvenlik temizliği için engel teşkil edecek olan Walkerın sabıka kaydı sonunda donanmaya katıldığından beri gösterdiği iş performansının "artık yontulduğunu" gösterdiğine karar veren donanma müfettişlerince göz ardı edildi. Güvenlik temizliği teslim edildi ve uzman erbaşlığa atandı. Bu, donanmanın yaptığı en büyük hatalardan biri olacaktı.</p>

  <p class="calibre1">1967'de evli ve iki küçük çocuk babası olan Walker, donanma kariyerine iyice yerleşmiş gibi görünüyordu. Elektronik iletişimde uzmanlaşmıştı ve ileri düzeydeki iletişim sistemlerinin girdisini çıktısını bilen bir avuç insandan biriydi. O yılın nisan ayında Norfolk, Virginia'daki Atlantik Filosu'nun karargâhına gözetim subayı olarak atanmıştı. Böylece dünyadaki en çok sırrın toplandığı noktalardan birinin tam kalbine yerleşmişti. Karargâhın iletişim merkezinde nükleer denizaltıların gönderdiği ve aldığı iletiler, filoya verilen harekât emirleri ve saat başı gelen donanma istihbarat raporları gelip geçiyordu.</p>

  <p class="calibre1">İletiler NSA'nın sağladığı sanat eserini andıran şifre makinelerinden geçiriliyor, saniyeler içinde şifreleniyor ya da şifreleri çözülüyordu. Makineleri çalıştıran sistemler, neredeyse matematiksel sonsuzluğa ulaşan karmaşıklıkta şifreler üreten süper bilgisayarlar tarafından geliştirildiğinden neredeyse kırılmazdı; bir düşman bir şekilde makinelere elini sürmediği sürece.</p>

  <p class="calibre1">Walker görevini hararetli bir çalışkanlıkla yürütüyordu, kafası görev dışı bir meseleyle meşgul olsa da, donanmadaki bağlantılarının müşteri getireceğini umarak Norfolk'ta bir bar açmıştı. Ama işler kötü gidiyordu. Mütevazi birikimlerinin barda battığını gören Walker, para konusunda çaresizliğe düşüyordu.</p>

  <p class="calibre1">22 Aralık 1967 gecesi sonradan "anlık bir karar" olduğunu söyleyeceği bir davranışta bulunup donanma demirbaşlarının en eskilerinden olan KL-47 şifre makinesinin çok gizli kullanım kılavuzunun ofisteki fotokopi makinesinde fotokopisini çekti. Sayfalan pantolon ceplerine tıkıştırdı ve yüksek güvenlikli üsteki silahlı deniz piyadelerinin arasmdan sıyrılıp geçti.</p>

  <p class="calibre1">Ertesi gün Washington D. C.'ye gitti. Telefon rehberinden Sovyet elçiliğinin yerini buldu ve 16. Cadde NW'ya gitmek için bir taksi tuttu. Binanın önünde içeri nasıl gireceğini bilemez halde dikildi. FBI'ın kendisini izliyor olabileceğinden korkarken kapının dışarı çıkmakta olan bir arabaya yol vermek için açıldığını fark etti. Kapı kapanırken içeri sıçradı ve şaşkın görevliye güvenlik amirini görmek istediğini söyledi.</p>

  <p class="calibre1">Elçiliğe alınınca bir KGB ajanı olduğunu tahmin ettiği iyi giyimli genç bir adamın odasına alındı. Rus ona neden orada olduğunu sordu. "Sovyetler Birliği'ne üst sınıf ABD hükümet belgelerini satma olanaklarıyla ilgileniyorum" derken cebinden kağıtları çıkarıp uzattı.</p>

  <p class="calibre1">Rus hiçbir şey söylemeden bir dakikalık izin istedi. Döndüğünde Walker'a yirmi tane elli dolarlık banknot içeren bir zarf verdi. Sonra Walker" a imzalaması için bir senet verdi. (Senet standart bir mesleki kuraldı: hükümet defterdarlarını tatmin ediyordu ve bir köstebeğin resmen edinildiğine dair yazılı kanıt niteliğindeydi; köstebek daha fazla hizmet etmekte duraksarsa ya da reddederse manivela işi görürdü.)</p>

  <p class="calibre1">Birden bir sürü sırnaşık Rus ortaya çıktı. Biri Walked a bir pardösü ve geniş kenarlı bir şapka verdi. Böylece giyindi ve dışarı çıkarılıp hemen elçilik dışına gazlayan bir arabanın arka koltuğuna tıkıldı. İzleyen biri varsa arka koltuktaki pardösüye sarmalanmış şapkalı adamı tanıması imkansızdı. Ruslar arabayı Virginia'ya sürdüler, yarım saat sonra durup tek kelime etmeden Walker'1 arabadan attılar. Ardından araba hızla gözden kayboldu.</p>

  <p class="calibre1">KGB prosedürünün bu davranışıyla Walker bir Sovyet casusu olmuş oldu. Daha sonra bir Rus Norfolk yakınlarında onunla bağlantı kurup Walker"a minyatür bir casus kamerası ve Washington dışında, kırsal bölgede bir mektup bırakma yerine ilişkin incelikli talimatlar verdi. Çok geçmeden Walker bu kamerayı Amerika'nın en gelişmiş şifre makinesi olan ORESTES'in ayrıntıları da dahil olmak üzere iletişim merkezinden hazinelerle doldurmaya başladı. Walker'ın sağladığı kurulum diyagramları ve kullanma talimatlarından oluşan istihbaratla Ruslar, bütün üst düzey Amerikan askeri haberleşmelerini okumalarını mümkün kılacak kendi ORESTES'lerini yapabilirlerdi.</p>

  <p class="calibre1">1968'de Walker KGB'den ayda 4000 dolar kazanıyordu ve casusluk kariyerini sonlandırabilecek bir olay atlatmıştı.</p>

  <p class="calibre1">Bir sabah karısı Barbara, Walker'in masasında en alt çekmecelerden birine saklanmış metal bir kutu buldu. Kutuyu açınca makaralarca film, kır yolu gibi görünen yerlerin fotoğraflarını ve üzerinde "dönemeçte bilgi isteniyor" yazan bir not buldu. Notun sonunda bir uyarı buldu: "Lütfen bu notu yok edin."</p>

  <p class="calibre1">Walker karısıyla karşılaşınca sadece "Ben bir casusum" diye cevap verdi. Barbara Walker ne yapacağını bilmediğinden ve yetkililere giderse ailesinin dağılacağına inandığından hiçbir şey yapmamaya karar verdi.</p>

  <p class="calibre1">Walker bu yakın tehlikeyi atlattıktan sonra çalışmalarını genişletmeye karar verdi. San Diego'ya atandığında Şef Yardımcısı Jerry Whitworth adında bir radyo uzmanıyla arkadaş oldu. Walker onun aklını dikkatle, sonunda paraya ihtiyacı olduğunu öğrendiğinde çeldi. Whitworth'un İsrail yanlısı olduğunu bildiğinden onun aklını çelerken deyim yerindeyse sahte bayrak kullanıp istihbaratı İsrailliler için çaldığını söyledi. Whitworth'un bu yalana inanıp inanmadığı tartışılır ama donanmanın en üst düzeydeki radyo iletişiminin ayrıntılarını aktarmaya başladı.</p>

  <p class="calibre1">1971'de KGB'den gelen daha çok şifre istihbaratı elde etmesi doğrultusundaki baskılar sonucu Walker, önce USS <span class="italic">Niagara Şelaleleri</span> gemisinde, sonra da Vietnam sularında görev için gönüllü oldu. Walker'ın da farkında olduğu gibi gemi, Vietnam'daki bütün ABD silahlı kuvvetlerinin ana iletişim merkeziydi. Daha da iyisi gittiğinde CMS (Özel Bilgiler Sistemi) muhafızlığına atandı ve böylece Vietnem'daki Amerikan askeri kuvvetlerinin kendi aralarında ve Birleşik Devletler'deki kumanda merkeziyle alıp verdikleri neredeyse her bir iletiye yasal erişim kazanmış oluyordu. Bütün bunların üzerine Walker" a bir de üst sınıf belgeleri Saigon'daki ABD karargahına elden vermesi için ara sıra özel kuryelik görevi de veriliyordu.</p>

  <p class="calibre1">Walker gelişmekte olan birikiminden en iyi altın külçeleri seçiyor ve ev iznine çıktığı zamanlarda onları KGB'ye bırakıyordu. Karşılığında Ruslar ona çok cömert davranıyordu ve nedenini tahmin etmek zor değildi. Walker" ın sağladığı istihbarat sayesinde Ruslar hava kuvvetleri ve donanmanın Vietnam'a yaptığı hava saldırılarının harekat emirlerini içeren şifreleme sistemlerini ve B-52 saldırılarını yönetmek için kullanılan sistemi öğrendiler. Amerikalılar neden Kuzey Vietnamlıların her zaman Amerikan saldırılarının hedeflerini biliyor gibi bir halleri olduğunu ve neden Güney Vietnam'daki kuvvetlerinin B-521er" in vurması öngörülen alanları nüfustan arındırmakta esrarengiz bir yeteneğe sahip olduklarını merak etmeye başladılarsa da kimsenin aklına düşmanın Amerikan göndergelerini okuyor olabileceği gelmedi. Vietnamlıların böyle bir şeyi başaracak yetkinliğe erişebilmeleri imkansız kabul ediliyordu; daha mantıklı bir olasılık olan Rusların göndergeleri okuyup Kuzey Vietnamlılar'a öğütler veriyor olabilecekleriyse pek kimsenin aklına gelmiyordu.</p>

  <p class="calibre1">Aynı zamanda, ABD Donanması Ruslar'ın nasıl her seferinde Amerikan savaş gemilerinin denize açıldığından haberi olduğunu merak etmeye başlamıştı. En gizli sefer bile bir Rus gemisinin belirmesiyle aniden kesilirdi. Yine, şifreleme sistemlerinin kırılmış olması en uzak olasılık olarak değerlendiriliyordu; bu sistemlerin anahtarları sürekli değiştiriliyordu ve NSA'nın uzmanları en azimli Rus saldırısının bile sistemleri kıramayacağma inanıyorlardı.</p>

  <p class="calibre1">Geçen süre içinde Walker casusluktan neredeyse yarım milyon dolar kazanmıştı ama başarı tablosu sona yaklaşıyordu. 1974'te emekliye ayrılması gerektiği halde KGB'den para akışının devamını sağlamaya kararlıydı. Boşluğu doldurmak için donanmaya katılan kendi oğlunun, Micheal'ın aklını çeldi. Ardından, arkadaşı Jerry Whitworth artık bıktığını ve çok gizli belgeler çalmak istemediğini söylediğinde, bir savunma müteahhitliğinde harç mühendisi olarak çalışan emekli bir donanma kıdemli yüzbaşısı olan kardeşi Arthur'u onun yerine geçirdi. Whitworth'e yaptığı gibi, belgeleri İsrailliler için çaldığını söyledi.</p>

  <p class="calibre1">Arthur Walker sadece sınırlı değer taşıyan belge sağlıyordu ama Michael Walker başka bir altın madeni olmuştu. Babasının öğüdünü dinleyip donanma iletişimine girmek için çok çalıştı. Babasının bakış açısına göre, şans eseri Ni<span class="italic">mitz'e</span> atandı ve bu geminin iletişim merkezi çok geçmeden Walker' a bir üst düzey belge hazinesi sağladı. Genç Walker'in görev yerleri arasında artık gereksinim duyulmayan çok gizli iletilerin kopyaları ya da başka üst düzey belgelerin imha edildiği ya da yakıldığı "yakma merkezi" de vardı. Walker ilginç görünen her şeyi çalıp yatağının altında saklıyordu.</p>

  <p class="calibre1">Bu sırada John Walker KGB galaksisindeki parlak yıldız olmuş, Viyana'daki KGB yetkilileriyle doğrudan görüşme şerefine nail olmuştu. Bir KGB'li ona, "John, Amerika'daki bütün adamlarımız içinde en iyisi sensin." demişti. Buna karşın, Walker'in nasıl bunca zaman yakalanmadığına hayret ederek güvenlik konusundaki kaygılarından söz ederek konuşmasına devam etti. Walker, kendisine, oğluna, kardeşine ya da Jerry Whitworth'e yönelik zerre kadar kuşku olmadığını belirtip güldü. Ve büyük olasılıkla asla da olmayacağını ekledi. Emekliliği sırasında Virginia'da özel bir detektiflik şirketi yürütüyor, arada sırada yerel televizyona çıkıp izleme ve dinleme yöntemlerini tartışıyordu. Birch Vakfı üyesi ve ateşli bir Ronald Reagan destekçisiydi. Walker şaşkın Ruslara neden bir Birchli'nin ve Reagan destekçisinin Sovyet ajanı olacağından asla şüphelenilmeyeceğini açıklamaya çalıştı.</p>

  <p class="calibre1">Walker, Ruslara gizliliğinin tek kusurundan bahsetmedi: karısı Barbara. Yıllar önce onun casusluk yönünü öğrendiğinde onu ele vermemeye karar vermişti. Ama geçen süre içinde boşanmışlardı. Maine'ye taşındı ama Walker kazandığı onca paraya rağmen ona nafaka ve çocuk yardımı ödemekten kaçınmıştı. Gittikçe büyüyen bir içki sorununun daha da kötüleştirdiği fakirlik sınırında, sefil bir hayat yaşıyordu. Walker, karısının bir noktada FBI'a yapacağı basit bir ihbarla casusluk hayatını bitirebileceğinin farkındaydı ama bunu aklından çıkardı, yapsaydı bile öyle umutsuz bir ayyaştı ki kim inanırdı ki ona?</p>

  <p class="calibre1">Olup biten de tam olarak böyleydi. 23 Kasım 1984'te, Walker Amerikan KL-36 şifre makinesinin ayrıntıları için minnet duyan KGB'den 100.000 dolar aldıktan kısa süre sonra eski karısı Maine'deki yerel FBI ofisini arayıp kocasının bir Sovyet casusu olduğunu söyledi. Hafızası gidip geliyordu, tutarsızdı ve eski kocası için zehirle doluydu. Onu bizzat görmeye giden ajanlar, kocasından intikam almak için böyle bir hikaye uydurduğunu düşündüler. Ayrıca sarhoş olduğu çok açıktı.</p>

  <p class="calibre1">Ama ajanların rutin şekilde Norfolk'a aktarılan raporları oradaki iki karşı casusluk ajanınında merak uyandırdı. Yıllar önce kocasının metal kutusunda bulduğu fotoğrafların ve notun betimlemesinden çok etkilenmişlerdi. Bu onlara KGB'nin olağan çalışma yöntemini hatırlatmıştı. Barbara Walker"in bu kadarını uydurması imkansızdı. John Walker"a bir göz atmanın zamanı gelmişti.</p>

  <p class="calibre1">FBI, donanmaya alınmasının hemen ardından babasının kendisini casus yapmaya çalıştığını açıklayan Walker" in kızıyla görüştüğünde ipin ucunu buldu. Kız, babasını geri çevirdiğini söyledi. Bu, Walker"ın telefonunu dinlemeye almak için izin çıkarmaya yetti, böylece başka bir ipucu daha bulundu: ajanlar Walker"la gelini arasında gelinin kocasına "casusluğu bırakmasını" söylemesi için Walker"a yalvardığı gözyaşı dolu bir konuşma duydular.</p>

  <p class="calibre1">Bu kadarı Walker"ın oğlunu önemli belgelere erişimden men etmek için yeterliydi ama FBI hâlâ büyük bir sorunla karşı karşıyaydı: John Walker"ı casusluktan tutuklayıp yargılamak için daha kesin kanıtlara ihtiyacı vardı. Çözüm, daha önce hiç denenmemiş sıra dışı bir plandı. RÜZGAR GÜLÜ Harekatı adı verilen fikir. Walker"in bir sonraki istihbarat teslimi buluşmasını öğrenmek, sonra da bırakılan belgelere kanıt olarak el koyup Walker"ı -şans eseri çevrede bulunan KGB ajanlarını- suç üstü yakalamaktı.</p>

  <p class="calibre1">FBI, Walker"ın evinde şaşırtıcı bir şekilde, KGB'nin ona verdiği buluşma yeri talimatları ve onları ezberledikten sonra yakması gerektiğine ilişkin not içeren bir kara çantaya rastladı. Walker ve KGB böylesi bir suç unsurunu evin çevresinde bırakmakla işlediği büyük yöntemsel hatanın bedelini çok ağır ödeyeceklerdi. FBI KGB'nin Walker'a verdiği buluşma yerine ait fotoğrafları değerlendirmeye aldı ve buranın Maryland'de kırsal bir yol olduğu sonucuna vardı.</p>

  <p class="calibre1">Buluşma noktası belirlendi ve 19 Mayıs 1985 gecesi kilometrelerce genişlikteki bir FBI izleme harekatı arazide yavaşça ilerleyen diplomatik ruhsata sahip bir arabayı gözlüyordu. Kısa bir araştırma aracın Sovyet elçiliğine ait olduğunu ve resmiyette üçüncü sekreter, FBI bilgilerine göreyse kıdemli bir KGB yetkilisi olan Aleksei Tkachenko üzerine kayıtlı olduğunu ortaya çıkardı. Tkachenko'nun Sovyet diplomatlara tanınan kırk kilometre çapındaki alanın en ucunda gecenin o vaktinde keyif sürüşüne çıkmadığı açıktı.</p>

  <p class="calibre1">Dikkatli KGB karşı takibine rağmen FBI Tkachenko'nun yolun kenarına dik bir soda kutusu koymasını (Walker'a kararlaştırılan yerin emanetin bırakılmasına hazır olduğunu gösteren işaret) ve birkaç kilometre ötedeki bir elektrik direğinin dibine sıradan bir çöp torbası bırakmasını izlemekte hiç zorluk çekmedi. Bu noktada FBI harekete geçip Tkachenko ve öteki iki KGB ajanını yakaladı, onlar da hemen diplomat kimliklerini çıkarıp dokunulmazlıkları olduğunu söylediler. FBI ajanları çöp torbasını açıp 100.000 dolar nakit para buldu.</p>

  <p class="calibre1">Saatler sonra Walker KGB tuzağına düşmek üzere oraya geldi. Kendine olan küstahça güveni bile şimdi yüz yüze olduğu delillerle başa çıkamazdı: Buluşma yerine bıraktığı belgeler, eşyaları arasında bulunan KGB talimatları ve geliniyle yaptığı telefon görüşmesinin kaydı.</p>

  <p class="calibre1">Ruslar hapse girmeyeceklerdi -istenmeyen insan ilan edilip ülke dışına atıldılar- ama Walker'in başı büyük dertteydi. Davayı kazanma yolundaki zayıf ümitleri de FBI'ın yaklaştığı Arthur Walker aniden sorgucularına kardeşinin kendisini nasıl casus yaptığına ilişkin otuz beş saatlik ayrıntı vererek itirafta bulunduğunda kayboldu. John Walker teslim oldu; <span class="calibre6">suçunu itiraf edecekti, ama oğluna nispeten hafif bir ceza olan 25 yıl verilmesi karşılığında. Walker'ın kendisineyse merhamet yoktu, müebbet hapse mahkum olmuştu. Jerry Whitworth 365 yıla mahkum oldu, Arthur Walker da müebbete.</span></p>

  <p class="calibre1">Amerikan ordusu bütün iletişim sistemlerini hararetle temizleyip yeniden kurarken-bu vergi mükelleflerine yaklaşık bir milyar dolara mal oldu- taraf değiştiren KGB'li Vitali Yurchenko Amerikalılara Walker harekatıyla ilgisi bulunan KGB ajanlarına saçılan onur nişanlarını ve atamaları anlatmaya geldi. (Yine de, Yurchenko'nun acı acı eklediği gibi, aslında hiçbiri Walker'i kazanmak ya da onu geliştirmek için bir şey yapmamıştı, o kucaklarına bir hazine bırakan bir davetsiz misafirden başka bir şey değildi.)</p>

  <p class="calibre1">Yurchenko harekatın KGB'nin tarihteki en büyük Amerikan harekatı sayıldığını iddia etti, II: Dünya Savaşı'ndaki atom bombası casusluğu harekatından bile daha büyüktü. "Biliyorsunuz" dedi Yurchenko, "Walker zamanında bizimle savaşa girseydiniz kaybederdiniz, tıpkı Vietnam'daki gibi. Sizi ezer geçerdik."</p>

  <p class="calibre1">Amerikalı dinleyicileri ciddi ciddi başlarını salladılar, tamamen haklı olduğunu biliyorlardı.</p>

  <h2 class="calibre7" id="sigil_toc_id_27">TEL AVİV KORSANLARI PLUMBAT OPERASYONU 1965-1968 <span class="italic1"><span class="bold">Üstün İsrail Zaferi</span></span></h2>

  <p class="calibre1">Norveç tatil beldesi Lillehammer'deki polisin çok korkunç ve tehlikeli bir şeyin huzurlu ülkelerine keder vermeye geldiğini anlaması için bir bakış yeterliydi. Arabın vücudu kan gölünün içinde çırpındı. İki makineli tüfeğin parçaladığı vücudu, 1973 yazında Norveçlilerin uzak kalmak için dua edecekleri ölümcül bir çekişmenin, kirli bir yeraltı savaşının Norveç'e taşındığının canlı kanıtıydı.</p>

  <p class="calibre1">Ama görgü tanıklarının ifadeleri polisin en kötü korkusunu doğruluyordu. Kurban, popüler bir restoranda çalışan, poliste kaydı ya da siyasi eğilimi bulunmayan Faslı bir garsondu. Kapanma saatinden hemen önce içinde beş adam olan bir araba gürültüyle ortaya çıktığında restoranın açık hava kısmını temizliyordu. İki adam arabadan sıçrayıp kurbanı iki makineli tüfeğin ateşiyle sıkıştırmışlardı. Adamlar arabaya binmişti ve araba hızla gözden kaybolmuştu.</p>

  <p class="calibre1">Profesyonel bir saldırı olduğu açıktı; ama neden onca yer varken birileri Lillehammer'deki alelade Faslı bir garsonu öldürmek istesindi? Norveçliler, başka yarım düzine Avrupa polis teşkilatındaki meslektaşlarından duyduklarına dayanarak hemen garsonun en uç Filistinli terörist grup olan <span class="italic">Kara Eylülle</span> İsrail'in <span class="italic">Mossad'ı (Mossad Letafkidim Meyouchhadijn)</span> arasındaki dur durak bilmez çekişmenin son kurbanı olduğu sonucuna vardılar. 1972 Olimpiyatları'nda teröristler İsrailli atletleri öldürdüğünden beri <span class="italic">Mossad</span>'ın vuruş takımları sorumlu olduğuna inandıklarını acımasızca avlayıp öldürerek Ortadoğu ve Avrupa'yı kasıp kavurmuştu. İntikam olarak da <span class="italic">Kara Eylül</span> pek çok <span class="italic">Mossad</span> ajanını öldürmüştü.</p>

  <p class="calibre1">Garsonun <span class="italic">Kara Eylül-Mossad</span> savaşıyla bir ilgisi yokmuş gibi görünüyorsa da polis onun çok gizli bir üst düzey terörist olabileceği tezi üzerinde duruyordu; böyle bir adamın büyük bir göçmen Arap nüfusuna sahip olan Paris ve Filistin terörünün yürütme karargahının bulunduğu Kıbrıs gibi tanınmış terör entrikası merkezlerinden çok uzakta, Lillehammer'de bulunmasının mantıklı bir nedeni görünmüyorsa da. Yine de, bir polis ekibi ölen adamın varsayılan <span class="italic">Kara Eylül</span> bağlantılarını ortaya çıkarmak için geçmişini incelemeye girişirken bir başkası da katillerin izini bulmaya yoğunlaştı.</p>

  <p class="calibre1">Bu ikinci görev şaşırtıcı şekilde kolay oldu. Epey fazla sayıdaki görgü tanığı sayesinde polis, plakayla birlikte asıl vurma işini yapan iki adamın tasvirini elde etti. Kısa sürede, ülkeye cinayetten hemen önce giren altı yabancıya ulaştılar. Onlardan biri olan bir kadın olayda kullanılan arabayı kiralamıştı. Üçü Danimarka damgası taşıyan pasaportların dikkatle incelenmesi, sahte olduklarını ortaya çıkardı. Daha da önemlisi, Dan Aerbel adında bir adam olan grubun lideri Danimarkalı bir işadamı olduğunu iddia ediyordu; ama belirgin bir İsrailli aksanıyla konuşuyor ve öğrenildiğine göre, İsrail'le çifte vatandaşlık bağı bulunuyordu. Öteki beşi de öyleydi. Bunlardan başka bir kaç delil daha polisi efsanevi <span class="italic">Mossad</span> vuruş takımlarından birini yakaladığına ikna etti.</p>

  <p class="calibre1">Cinayetten tutuklu bulunan altı İsrailli başlangıçta konuşmaya isteksizdiler, ama polis onlara zor bir durumda olduklarını hatırlattı, sonra da kurtuluş için bir yol gösterdi: İş birliği yapmaya yanaşırlarsa belki de birşeyler ayarlanabilirdi. Polis anlayışlıydı, İsraillilerin halkını katleden teröristlerden kurtulmayı istemeleri anlaşılır bir şeydi elbette. Norveç mahkemeleri de anlayışlı olabilirlerdi; tabi ki İsrailliler bütün yaptıklarını açıklarlarsa.</p>

  <p class="calibre1">Aerbel teslim olmaya başladı. Tükenmişti, vuruş takımı harekâtlarıyla yorucu aylar geçirmişti. Yine de Lillehammerde ana hedefi olan Ali Salameh'ten kurtulmayı başardığı için geriye tatmin duygusuyla bakabiliyordu. Aerbel'in Norveçli sorgucularına anlattığına göre, "Kızıl Prens" diye bilinen Ali Salameh dünyanın en ünlü teröristlerinden biriydi; uzun bir liste dolusu bombalama, uçak kaçırma ve en büyük başarısı, İsrailli Olimpiyat takımının öldürüldüğü 1972 Olimpiyatları faciasının planlanmasında rol almıştı. Kılık değiştirmede ve yeraltı savaşında uzmandı; ama <span class="italic">Mossad</span> sonunda onun izini bulmuştu. Salameh'in Lillehammer'de göçmen bir Arap garson kılığına girdiğini keşfetmişlerdi. Ölümü İsraillileri sevindirmişti, en azından 1972 Olimpiyatları'nın öcü alınmıştı.</p>

  <p class="calibre1">Aerbel'in hesabına göre terör konusunda yaptığı itiraflar ve telafi olarak sağladığı bilgiler bir Norveç mahkemesinde epey işe yarardı. Doğru, Norveç topraklarında soğuk kanlı bir cinayet işlenmişti; ama şartlar öğrenildiğinde mahkemenin şevkatli davranacağına kuşku yoktu.</p>

  <p class="calibre1">Aerbel'in güveni polis haberleri patlattığında sarsıldı: Ölen garson hakkındaki ayrıntılı bir araştırma, onun olduğunu söylediği kişi olduğunu ortaya çıkardı; çok çalışan, hiçbir şekilde politik eğilimi olmayan ve maaşının çoğunu düzenli olarak ailesine gönderen Faslı bir garsondu. Salameh'e çarpıcı bir şekilde benziyordu ama Salamehie arasındaki tek benzerlik de buydu.</p>

  <p class="calibre1">Yavaş yavaş, korkutucu gerçek Aerbel'in üzerine çöktü: <span class="italic">Takımı yanlış adamı vurmuştu.</span></p>

  <p class="calibre1">Bunun nasıl olduğunu kimse bilmiyordu ama Aerbel şimdi kendisinin ve takımının başının ciddi bir dertte olduğunu biliyordu. Görgü tanıklarının ifadeleriyle desteklenmiş bir cinayet davasıyla yüz yüzeydiler ve tutuklanan casusların ezelden beri kaldıkları durumla karşı karşıya kalmışlardı: Resmî olarak İsrail hükümeti ne vuruş takımları hakkında bir şey biliyordu ne de Dan Aerbel ve yandaşlarının adlarını duymuştu. Mecazî olarak, açık denizde köpek balıklarının arasında kalmışlardı. Bir cankurtaran kayığına ihtiyaçları olduğunu ilk fark eden Aerbel oldu. Tam Aerbel ve arkadaşları mahkemeye çıkarılmak üzerelerken aklına bir tane geldi. Bir anlaşma önerdi: Yetkililerin "anlayış" göstermeleri karşılığında Aerbel İsrail'in en büyük sırrına ek olarak tarihindeki en cüretkar (ve en yaşamsal) istihbarat harekatını açıklayacaktı.</p>

  <p class="calibre1">Norveçli yetkililerin duydukları -ve birlikte iş yaptıkları pek çok istihbarat teşkilatına aktardıkları- öyle fantastik bir casusluk hikayesiydi ki, casusluk edebiyatı yanında soluk kalırdı. Aerbel harekatın başını çeken adam olarak bütün ayrıntıları biliyordu. Doğal olarak rolüyle gurur duyuyordu, çünkü uzun süre imkansız olduğu düşünülen şeyi başarmıştı: Ulusuna atom bombası vermişti.</p>

  <p class="calibre1">İlk kez, bu gizli dünya kod adı PLUMBAT olan dehşet verici bir casusluk darbesini duyuyordu.</p>

  <p class="calibre1">Hikaye, 1965'te İsrail hükümeti derin bir gizlilikle, etrafı sarılmış Yahudi devletinin nükleer silahlar geliştirmesi gerektiğine karar verdi. "Samson seçeneği" olarak adlandırılan fikir, İsrail'in temel güvenliği Arap işgali tehdidi altına girerse kullanılmak üzere nükleer cephane üretmekti. İsrail'in bir savaşı kaybetmek üzere olması halinde silahlar İsrail'in düşmanlarına karşı stratejik koz olarak kullanılacaktı. Ek olarak, bu cephane, tek silah tedarikçileri olan Moskova'ya nükleer silah erişimi için baskı yaptıklarından kuşkulanılan ana düşmanları Mısır ve Suriye'ye karşı caydırıcı unsur olacaktı.İsrail'in öngörüsüne göre, nükleer cephanelerini geliştirip üretmeyi başardığında bu tür nihai silahların varlığına ilişkin bilgiler dışarı sızdırılacak ve böylece Arapların benzerlerini kullanmaları halinde İsraillilerin de kullanacağı açıkça belirtilecekti.</p>

  <p class="calibre1">Ancak bu tür silahlar geliştirmenin önünde ciddi engeller vardı. Her şeyden önce, İsrail'in bir nükleer araştırma geliştirme programının en temel malzemesi olan yeterli miktarda uranyum oksit cevherine ihtiyacı vardı. Buna sahip olmadığı çok açıkta ve elde etmek de pek olasılık dahilinde değildi.</p>

  <p class="calibre1">Sorun, işlenmiş uranyum üretimi ve satışının dünya nükleer güçleri "kulübünün", özellikle de Birleşik Devletler'in denetimi altında olmasıydı. Malzeme çok küçük miktarlarda işlemden geçiriliyor ve son derece sıkı gözetim altında tutuluyordu, böylece nükleer kulüp dışından hiçbir ülkenin nükleer silah geliştirip üretmeye yetecek kadar çok miktarda bu değerli madenden edinmemesi güvence altında tutuluyordu. ABD yetkilileri Ortadoğu'daki cadı kazanına nükleer silah girmesine asla izin vermeyeceklerini açıkça belirtmişlerdi.</p>

  <p class="calibre1">İsrail'in atom bombası için hammadde elde etmekle görevlendirilen <span class="italic">Mossad,</span> her çabasında engellenmişti. Sonunda, kıdemli harekatçılarından biri olan Dan Aerbel'in aklına bir fikir geldi. Danimarka Yahudisi bir aileden gelen Aerbel uzun yıllardır Danimarkalı bir işadamı olarak ticari kılıf altında çalışıyordu, bu süreç içinde Avrupa'daki iş çevrelerinde geniş bir bağlantı ağına sahip olmuştu. Aerbel, İsrail'in sorununun çözümünün o çevrede yattığını fark etti. <span class="italic">Mossad,</span> uranyum çıkaran ve işleyen şirketlerden birine sızmalı, sonra da üretimini İsrail'e yönlendirmeliydi. Ancak uranyum üretimi üzerindeki sıkı denetim göz önüne alındığında, bu iş imkansız görünüyordu.</p>

  <p class="calibre1">Aerbel'in çözümüyse hem basit hem de zekiceydi. Uranyumla herhangi bir ilişkisi bulunan (sıklıkla nükleer enerji tesisleri için) Avrupalı kimya şirketleri arasında yaptığı bir araştırmanın sonucunda Asmara Kimya adında küçük bir Batı alman şirketinde karar kıldı. Aerbel'in de farkında olduğu gibi Asmara'nın ortaklarından biri olan Herbert Schulzen II. Dünya Savaşı sırasında bir Luftwaffe pilotuydu ve ülkesinin altı milyon Yahudinin ölümünden sorumlu olduğu savaşta küçük bile olsa rolünün olmasından duyduğu büyük suçluluğu sık sık dile getirirdi.</p>

  <p class="calibre1">Katliamda pek çok aile ferdini kaybeden Aerbel, çeşitli İsrail kuruluşları için yabancı şirketlerle üretim kontratları düzenleyen İsrail Hükümeti adına alıcı olduğunu iddia ederek Schulzen'le bağlantı kurdu. Aerbel dikkatli davrandı, Asmara'nın İsrail ordusu için arıtma araç gereçleri yapmak için mütevazi bir anlaşmayla ödüllendirilmesini sağladı. Şchulzen, İsraillilerin bu tür şeylerin piyasadaki ederinin çok üzerinde bir ödeme yaptıklarını fark etti; büyük sempati duyduğu insanlara yardım etme karşılığında iyi kâr etmenin verdiği minnet duygusuyla Aerbel'in yakın bir arkadaşı oluverdi. Pek çok uzun sohbet sırasında Aerbel Auschwitz'de öldürülen aile fertlerinden ve İsrail'e kaçan ötekilerden söz ederek Schulzen'in katliam için duyduğu suçluluğu kaşıdı. Aerbel, İsrail'in tabi ki pek çok düşmanı olduğunu ve yeni bir katliamın her zaman olası olduğunu ekliyordu. O günlerde İsrail'le iş yapan birilerini bulmanın zor olduğunu da ekliyordu. Tehlikeli bir dünyada bir Alman'ın Yahudi devletiyle çalışacağı fikri umut vericiydi.</p>

  <p class="calibre1">Schulzen kancaya takılmıştı ve artık <span class="italic">Mossad</span> onu ağa çekmeye girişiyordu. Aerbel onu aslında Mossad ajanları olan ve Schulzen'e ne çok akrabalarının Naziler tarafından öldürüldüğünü anlatan İsrailli işadamlarınca bolluk içinde ağırlandığı İsrail'e davet etti. İsrailliler, onları yok etmesine ramak kalmış tehdidin yirmi yıl sonra bile varlığını sürdürdüğünü söylüyorlardı. Örneğin, Arap boykotu ve önde gelen ülkelerin düşmanlığı İsrailli işadamlarının hayatını zorlaştırıyordu, en azından Schulzen'e öyle söylenmişti. En büyük sorunları, dediklerine göre, "hayatta kalmaları için gerekli bazı maddelerin" elde edilmesinde yaşanıyordu. Bu konuda daha ayrıntılı bir şey söylenmedi ama Schulzen onları anlıyor gibiydi.</p>

  <p class="calibre1">Schulzen'in aklının çelinmesinde bir sonraki adım o Almanya'ya döndükten sonra başladı. Küçük işini patlama yapan bir girişime çeviren İsrailli alıcılardan gelen anlaşma teklifleri yağıyordu. Zamanının geldiğini düşünen Aerbel son adım için harekete geçti: Schulzen'e İsraillilerin 200 ton uranyum oksit edinmelerine yardım edip edemeyeceği soruldu. Aerbel ülkesinin bu kadar fazla maddeye Negev'deki yeni nükleer tepkime merkezini ve Dimona adlı araştırma merkezini çalıştırmak için ihtiyacı olduğunu iddia etti. (İsraillilerin nükleer silah geliştirmek için Dimona'da üç katlı bir yeraltı tesisi inşa ettiğini söylemeye gerek görmedi.)</p>

  <p class="calibre1">Schulzen'in Aerbel'in masalına inanıp inanmadığı bilinmiyor ama yardım etmeyi kabul etti. 1968 Martı'nda şirketi Belçikalı bir madencilik şirketine uranyum madeni ısmarladı. Asmara hem madencilik şirketi hem de bomba yapımı amaçlı olanlar da dahil bütün uranyum ticaretini denetim altında tutan Uluslararası Atom Enerjisi Teşkilatı tarafından yakın incelemeye alındı. Hiçbir şey yanlış görünmüyordu; Asmara sabun üretmek için gereken yeni bir petrokimyasal bir işlem için bu miktarda uranyuma ihtiyaç duyuyordu; bu yasal ve gelişmekte olan bir girişimdi; ve İsviçre bankalarındaki beş milyon doların üzerindeki hesap bakiyeleriyle kanıtlanmış kalıplı bir finanssal profile sahipti.</p>

  <p class="calibre1">Gerçekte Asmara'nın sabun yapmak gibi bir planı yoktu ve İsviçre'deki o milyonlar da Alman şirketinin profilini şişirmek için <span class="italic">Mossad</span> tarafından gizlice aktarılmıştı. Asmara'nın uranyumu nasıl kullanacağına ilişkin denetçilere verdiği ayrıntılı planı yazan da <span class="italic">Mossad'dı.</span> Asmara'nın önerisi, nükleer maddelerin kara üzerinden taşınmasına yönelik Avrupa'daki sıkı denetime gönderme yaparak radyoaktif madenin Antwerp'ten gemiyle alınıp, işlenmek üzere İtalya, Milan'a götürülüp sonunda da Asmara'nın tesislerine yine gemiyle getirilmesini talep ediyordu.</p>

  <p class="calibre1">Denetçilerin bilmedikleri, İtalyan firmasının uranyumdan haberinin olmadığıydı. Schulzen, Mossad'ın teşvikiyle eski bir arkadaşıyla bağlantıya geçti ve Milanlı firmanın adını "biraz madenin" gemiyle taşınması konusunda bazı can sıkıcı gümrük düzenlemelerini içeren tamamen bürokratik bir formalite için kullanmak için izin istedi. Schulzen'in lekesiz bir itibarı olduğundan arkadaşı razı oldu. Denetçiler de anlaşmayı onayladılar.</p>

  <p class="calibre1">Artık yasalarla ilgili bütün kağıt işlemleri hallolduğuna göre <span class="italic">Mossad</span> entrikalı planının geriye kalanını da uygulamaya koyabilirdi. <span class="italic">Mossad</span> ajanları <span class="italic">Scheersberg A.</span> adında 2.260 tonluk pas kovası bir Batı Alman ticaret gemisini almak için kullandıkları İsviçre'de, Liberya bandıralı sahte bir deniz taşımacılığı şirketi kurdular.</p>

  <p class="calibre1">1968 kasımında gemi bir mürettebat tuttu sonra da madeni yüklemek için Antwerp'e doğru yola çıktı. Yüzlerce çelik kasayı yükleyen işçilerin her bir kasanın üzerinde "plumbat" damgasının olduğunu görünce kafaları karıştı. Mürettebatın da kafası karışmıştı; ama çok geçmeden işler daha da tuhaflaştı.</p>

  <p class="calibre1">Yüklerini teslim etmek için Milan'a gitmekte olduğunu sanan mürettebat, Batı Avrupa kıyılarından aşağı doğru olağan rotayı takip ediyordu. Ama sadece yirmi dört saat sonra gemi aniden yön değiştirdi ve Batı Almanya'daki Hamburg Limanı'na demir attı. Mürettebata geminin yeni bir mürettebat isteyen yeni bir sahibi satıldığı söylendi. Eski mürettebata gayretlerinden dolayı teşekkür edildi ve sözleşmelerine uyarak lütufkar ödemelerde bulunuldu. Olayların o ana kadarki gelişiminden temelli şaşkına dönen eski mürettebat, yeni mürettebat gelip de denizcilerin yakın kardeşlik ilişkilerinde pek rastlanılmayan bir şekilde selam bile vermeden işin başına geçtiğinde iyice şaşırdı.</p>

  <p class="calibre1">17 Kasım 1968'de <span class="italic">Scheersberg A.</span> liman yetkililerine İtalyan limanı Cenova'ya gideceği bilgisini vererek Hamburg'dan ayrıldı. Cenovalı yetkililer geminin gelişini bir kaç güne kadar beklemeleri doğrultusunda önemle uyarıldılar. Ama Cenova boşuna bekledi; çünkü <span class="italic">Scheersberg A.</span> hiç gelmedi. Aslında gemi hiçbir yere ulaşmadı, yok olup havaya karıştı sanki.</p>

  <p class="calibre1">Başlangıçta yetkililer geminin battığını sandılar ama Cenova istikametindeki gemicilik hatlarında hiç batık ihbarı yoktu. İlginç bir şekilde, geminin sahipleri geciktiğini ve kaybolduğunu bildirmemişlerdi ve kayıp mürettebattan kimsenin ailesi oğullarının kaybolduğunu ihbar etmemişti.</p>

  <p class="calibre1">Avrupa'daki yetkililer <span class="italic">Scheersberg A. yı</span> bulmaya çalışırlarken gemi on beş gün sonra aniden Türk limanı İskenderun'da ortaya çıktı. Esrarengiz bir şekilde, geminin kaptanı ve mürettebatı gemiyi haftalar önce Batı Almanya'da yola çıkaran kaptan ve mürettebattan tamamen farklıydı. Geminin</p>

  <p class="calibre1">Avrupa'da kayıp ilan edildiğinden habersiz Türk yetkililer, geminin kaptanının Napoli'den henüz yola çıktığı, gemiyi tekrar yüklemek için orada durduğu ve bir kaç saat içinde italya'ya döneceği şeklindeki hikayesine inandılar. Gemide herhangi bir yük indirme çalışması olmadığından ve içinin boş olduğu anlamına gelecek şekilde suya fazla batmadığından Türkler gemiyi aramaya gerek görmediler. Buna karşın, yüklenen eşyaları yakından incelediler. Her şeyin yolunda olduğunu görünce de <span class="italic">Scheersberg</span> A'nın yoluna gitmesine izin verdiler.</p>

  <p class="calibre1">Gizemli geminin bir sonraki ortaya çıkışı yeni kaptan ve mürettebatın gemiden inip gözden kaybolduğu Sicilya limanı Palermp'da oldu. Geminin sahibi yeni bir mürettebat daha tuttu ve <span class="italic">Scheersberg A.</span> Antwerp'e doğru yola çıktı. Varışıyla birlikte kapsamlı bir araştırma başladı; çünkü liman yetkilileri geminin ambarlarının boş olduğunu belirlediler. Nükleer denetçiler şoka girmişlerdi: İki yüz ton uranyum madenine ne olmuştu?</p>

  <p class="calibre1">Schulzen hiçbir şey bilmediğini iddia etti; o sadece madenin İtalyan işleme tesisine gemiyle gönderilmesini ayarlamıştı. Ama tesislerdeki çalışanlar uranyum madeniyle ilgili hiçbir şey duymadıklarını söylediler. Geminin sahipleri eğer ortadan kaybolmuş olmasalardı, yardımcı olabilirlerdi ama arkalarında İsviçre'de boş bir ofis ve orada bulunduklarına dair kimsenin bulamadığı kanıtlar bırakıp gitmişlerdi.</p>

  <p class="calibre1">Uranyum madeninin bir şekilde çalındığı belli olduğundan <span class="italic">Scheersberg A.</span> ve onun yükü meselesi bir gizlilik kıskacı içindeydi. Kimin çaldığı bilinmiyordu ama nükleer denetçilerin on tane atom bombası yapmaya yetecek kadar ham maddenin çalınıp böyle olayları engellemesi için tasarlanmış sıkı olduğu sanılan bir denetim sisteminin parmaklarının arasından kayıp gitmiş olduğunu dünyanın bilmesine izin vermelerinin imkanı yoktu.</p>

  <p class="calibre1"><span class="italic">Scheersberg</span> A'nın gizemi, yıllar sonra <span class="italic">Mossad</span> ajanı Dan Aerbel cinayet kararından paçasını sıyırabilme umuduyla Norveçliler'e konuşana kadar açığa çıkmayacaktı. Uranyum madenini kaçırmak için uygulamaya konan incelikli Mossad harekatının bütün kısımlarını, Schulzen'le yapılan düzeni, İsviçreli gemicilik şirketinin yaratılışını, İtalyan işleme tesisinin ayarlanışını, değişen mürettebatları (İsrailli gemiciler) <span class="italic">Mossad'ın</span> uranyum madeni ele geçirmek için yaptığı hummalı bir çalışma olarak açıkladı. Asıl soygun açık denizde gerçekleşmişti; <span class="italic">Scheersberg A,</span> 17 Kasım 1968'de Hamburg'dan ayrılmasından günler sonra Akdeniz'de Kıbrıs yakınlarında İsrailli teknelerden oluşan küçük bir filoyla buluştu. Uranyum boşaltıldı ve gemi Türkiye'ye yöneldi.</p>

  <p class="calibre1">Bu uranyum İsrail'in nükleer silah programının beş yıl sonra bir atom bombasını mükemmellik derecesine getirmesini mümkün kıldı. Nihayet, İsrailliler küçük ama güvenilir nükleer cephane ve <span class="italic">Gabriel</span> adında bir torpil için nükleer savaş başlıkları üretmeyi başarmışlardı. İsrail'in nükleer caydırıcılığı amaçlandığı gibi bilinen bir sırdı; son derece açık olan iletisi, hiçbir düşmanın İsrail'i tamamen yenemeyeceğiydi. Bu caydırıcılığın sonunda İsrail'in Arap düşmanlarıyla politik anlaşmaya varmasında ne kadar etkisinin olduğu hâlâ meçhul.</p>

  <p class="calibre1">Yine de PLUMBAT harekâtının bu caydırıcılığı meydana getirmede yaşamsal bir rol oynadığına kuşku yok. Mossad, muhteşem harekâtlarıyla tanınan bir istihbarat servisi için bi<span class="calibre6">le uranyum hırsızlığıyla bütün öteki başarılarını geride bıraktı; PLUMBAT hiçbir zaman resmen itiraf edilmediyse de.</span></p>

  <p class="calibre1">PLUMBAT olayındaki bazı anahtar kişiler hakkında bundan çok daha fazlası biliniyor. Dan Aerbel, Norveçliler'e <span class="italic">Scheersberg</span> A'nın gizemini açıklaması sayesinde masum Faslı garsonun cinayetinden nispeten hafif bir ceza olan on dokuz ay hapisle kurtuldu. Tam bir itirafta bulundu, ama ifadesinde PLUMBAT'a ilişkin tek bir kelime bile yoktu. O konuda söylemek zorunda oldukları gizli bir belge olarak dost istihbarat servislerine aktarıldı, onlar da böylece Israilliler'in iki yüz ton uranyumu nasıl çaldıklarını öğrendiler. Haberler yeterince üzücüydü; ama daha kötüsünün de olabileceği konusunda görüş birliği vardı: Ya bunu çalan bir grup terörist olsaydı?</p>

  <p class="calibre1">Aerbel'in vuruş takımının itirafta bulunan öteki üyeleri de aynı hafiflikte cezalar aldılar. Aerbel'le birlikte hapisten çıktıktan sonra İsrail'e döndüler ve <span class="italic">Mossad'ın</span> ajanlarının çevresine indirdiği kaim sisin içinde kayboldular.</p>

  <p class="calibre1">PLUMBAT'ta yardımcı bir rol oynayan Batı Almanyalı işadamı Herbert Schulzen asla bir suçtan yargılanmadı. Biraz da keyif duyarak, nükleer denetçilerin tonlarca hammaddenin gemiyle kaçırılmasını örtbas etmeye çalışmalarını seyretti. Bu, söylendiğine göre başka bir PLUMBAT'm asla gerçekleşmemesi için gösterilen bir çabaydı. Mükemmel bir "at çalındıktan sonra ahırın kapısını kilitleme" örneği verilmişti.</p>

  <p class="calibre1">Evet, bir de <span class="italic">Scheersberg A.</span> var! İsrailliler gemiyi Kıbrıslı , bir gemicilik şirketine sattılar. Pek az insan şimdilerde Akdeniz'de ağır aksak dolaşıp çimento taşıyan yorgun pas kovasının -yeni adıyla <span class="italic">Kerkya-</span> bu dramatik casusluk harekatında böylesi önemli bir rol oynayan gemi olduğunun farkında.</p>

  <h1 class="calibre5" id="sigil_toc_id_28">SON SÖZ</h1>

  <h2 class="calibre7" id="sigil_toc_id_29">CASUSLUK KOMİK OPERAYA BENZER MISIR GEVREĞİ OPERASYONU 1944-1945 <span class="italic1"><span class="bold">Bir OSS Gizemi</span></span></h2>

  <p class="calibre1">Hiçbir casusluk anlatısı her insanda bulunan bir eğilim olan budalalığa atıfta bulunmadan tamamlanmış'sayılmaz; ya da Marx'ın ünlü sözünde de belirttiği gibi, tarih kendini önce trajedi sonra da komedi olarak tekrarlar.</p>

  <p class="calibre1">Casusluk normalde çok ciddi insanların yürüttüğü çok ciddi bir iştir. Yine de bu kendine hakim insanları bile mantığın tümüyle terk ettiği anlar vardır. Bazen gerçeklikten ve sağduyudan öyle kopuk harekatlar planlarlar ki, geriye dönüp bakıldığında bir istihbaratçının böyle bir deliliği nasıl düşünebildiğini anlamakta zorluk çekersiniz.</p>

  <p class="calibre1">Böyle bir çok budalalık vardır, ama tarihte neredeyse unutulmuş bir dipnot olarak kalmış muhteşem bir örnek var. Bu, MISIR GEVREĞİ harekatı adında II. Dünya Savaşı sırasında gerçekleşmiş tam anlamıyla hiçbir şey başarmamak için inanılmaz kaynaklar kullanan tümüyle çılgınca bir istihbarat girişimidir. Harekat, onca çabanın buna değip değmediğini bir saniye bile düşünmediği açık olan Amerikan OSS tarafından başlatılmış ve yürütülmüştür. Sonuç, tabi ki başarısızlıktı. Ama harekat öyle kötü tasarlanmıştı ki, hiç hasar yoktu. Kötü tasarlanmış istihbarat girişimlerinde ender rastlanan bir vaka olan MISIR GEVREĞİ harekatının sonucunda hiç hayatını kaybeden olmadı.</p>

  <p class="calibre1">MISIR GEVREĞİ harekatı bir Amerikan fikri olsa da asıl filizlenişi İngiliz istihbaratında oldu. İngilizler, Nazi Almanyası aleyhindeki geniş çaplı propaganda harekatlarının bir parçası olarak Almanların moralini mektuplar kullanarak çökertmek için bir plan geliştirdiler.</p>

  <p class="calibre1">İşe yararlığı kuşkulu olan plan, İngilizler'i tarafsız ülkelerden Almanya'ya giden uluslararası postayı kullanarak özellikle imzalanmamış mektuplar göndermeye çağırıyordu. MI6 harekatçıları, tarafsız ülkelerdeki gazetelere aboneliği olan Almanların listesine ulaştıktan sonra tarafsız başkentlerdeki varolmayan şirketlerden Almanların adreslerine yazılmış zarflara yapıştırılacak gerçeğine çok yakın kalitede bir dizi sahte pul üretmesi için uzman bir sahtekâr tuttular. Zarflar ilk bakışta normal görünüyorlardı ama pullar gerçeklerinin kara mizahıydı. Örneğin, pullardan birine, Hitler'in portresinin yerine Heinrich Himmler'inki basılmış, bu yolla Nazi Almanyası'nın içinde ayrılıkçılığı kışkırtmak amaçlanmıştı. Bu, İngiliz istihbaratının yürüttüğü Himmler'in hükümeti ele geçirme hevesinde olduğunu yaymayı amaçlayan fısıltı harekatının bir parçasıydı.</p>

  <p class="calibre1">İşi başından aşkın posta memurları, her zarfın üzerindeki pulu incelemeye vakitleri olmadığından bu gibi zarflan olağan şekilde atlayıp adreslerine göndereceklerdi. Aynı şekilde, çok daha meşgul olan sansür görevlileri de zarfların üzerine bakmaya zahmet etmeyip zamanlarını içeriklerine ayıracaklardı (ki zarfların içeriği her zaman zararsız görünen iş yazışmaları ya da kişisel mektuplar olurdu.)</p>

  <p class="calibre1">Sonuç en iyimser yorumla önemsemeye değmezdi. İlk olarak, Almanya'da savaş döneminde pahalı bir lüks olan yabancı gazetelere abone olmak için yeterli imkanlara sahip Almanların çoğu ya zengin işadamları ya da morali bir propaganda puluyla kolay kolay bozulmayacak Nazi Partisi üyeleriydi. İkincisi, MI6 harekatı Nazi Almanyası'nın gerçeklerini hesaba katmamıştı; her an her yerde bulunan Gestapo ve onun dev ülke içi muhbir şebekesi her Alman'ı söyledikleri, yazdıkları, yaptıkları -ve posta kutusundakiler konusunda son derece ihtiyatlı olmaya itiyordu. Yabancı bir ülkedeki adını daha önce hiç duymadıkları bir kişiden ya da şirketten mektup alan Almanların büyük çoğunluğu ya bir yanlışlık olduğunu ya da o mektubun provokasyon amaçlı gönderildiğini düşündü. Her iki durumda da etrafta kendilerini şaibe altına sokabilecek deliller bulunmasından korkarak bu tür mektupları yaktılar.</p>

  <p class="calibre1">Ne tuhaftır ki Amerikan OSS İngilizlerin hatasından hiç ders almamış gibi görünüyordu. 1944'ün başlarında daha da teferruatlı bir harekat düzenlediler. Bu, sonunda Amerikalı vergi mükelleflerine milyonlarca dolara mal olacak, binlerce insanı meşgul edecek ve II. Dünya Savaşı'nın gidişatı üzerinde hiç etkisi olmayacaktı.</p>

  <p class="calibre1">OSS bünyesindeki, Almanlara karşı kirli numaralar tasarlamakla görevli verimli beyinlerden filizlenen harekatın temel fikri epey azimkardı. MISIR GEVREĞİ harekatı adı verilen bu planın amacı, müttefik propagandasının yoğun bir şekilde Alman posta sistemine sızıp Hitler'e olan güveni sarsarak ve Almanya içinde bozgunculuk duygusu yaratarak Almanların cephe gerisindeki morallerini çökertmekti.</p>

  <p class="calibre1">Emir büyük yerdendi ve onu yerine getirmek için OSS MI6'nın propagandayı mektup yoluyla yayma fikrini aldı ve daha da geliştirdi. OSS'in planı, tarafsız ülkelerden gönderilen üç beş mektup yerine binlerce mektubu çok daha kısa bir yoldan şırıngalamaktı. Müttefik uçakları sık sık Alman trenlerini vuruyorlardı ve bu trenler artık sahte mektup çuvalları taşıyacaktı. Posta vagonu olan bir treni vurduktan sonra çuvallar enkaz çevresine atılacaktı. OSS'in de farkında olduğu üzere, tren enkazlarından posta çuvallarını toplayıp başka bir yoldan ulaştırmak Alman posta servisinin her zaman yaptığı bir şeydi.</p>

  <p class="calibre1">1944'ün başlarından itibaren OSS ajanları posta memuru olarak çalışmış Alman savaş esirleri bulmak için esir kamplarını taramaya başladı. Şaşkın Alman memurlar kapsamlı sorgulardan geçirildiler ve ortalama esir şartlarının çok üzerindeki yemekler ve içkiyle akılları çelinip Alman posta teşkilatının çalışma şeklinin ayrıntıları üzerine sohbet etmeye teşvik edildiler. Düşmanın alt seviyedeki sivil hizmetlere böyle şiddetli bir ilgi duymasından heyecanlanan (ve bu şansın sürmesine istekli olan) eski posta memurları, Almanya'da mektupların nasıl toplandığı, onaylandığı ve ulaştırıldığı konusunda son derece konuşkandılar.</p>

  <p class="calibre1">Bu bilgileri edinen OSS, sürülerce sürgün edilmiş Alman topladı ve yurttaşlarına mektuplar yazmaları için görevlendirdi. Sürgündeki Almanlar, Nazi Almanyası içinden olağanüstü riskle ve masrafla elde edilen telefon rehberlerinden rastgele insanlar seçip bu yabancılara varlığı bile gerçek olmayan akrabalar hakkında aile dedikodularıyla dolu mektuplar yazıyorlardı. Mektupların hepsi, sansürden geçirilmeyen ülke içi posta sınıfındaydı.</p>

  <p class="calibre1">Bir sahtecilik uzmanı ekibi bu mektuplar için gerçek posta pullarının mükemmel taklitleriyle birlikte Alman moralini sarsmak için tasarlanmış bir miktar kasıtlı kara mizah üretti. En çarpıcı kara mizah örneği Hitler'in bir portresini taşıyan değişmez bir Alman resmiydi. OSS versiyonuysa portreyi Hitler'in kafatasının bir bölümünü gösterecek şekilde değiştirmiş ve altına Alman sokak ağzıyla "Alman hükümetinin canı cehenneme" anlamına gelen bir cümle eklemişti.</p>

  <p class="calibre1">Başka sahtekâr gruplar da Almanya'nın normal posta kırtasiyesi için kullandığı kağıt türüyle standart Alman posta çuvallarının tıpatıp aynısı sahtelerini yapmak için uğraşıyordu. Bir sahtekar grubu ise binlerce "mektubun" onaylanması için Alman posta mühürlerinin bire bir kopyalarını yapıyordu. Bunlar olurken, OSS yazarları da günlerini Dietrich'in iltihap toplayan ayağının iyileşmekte olduğunu, Helga Hala'nın hâlâ o gerzekle dolaştığını ve bu arada hükümetin yemek tayınlarını daha da azaltacak olmasının ne kadar da kötü olduğunu (yazar, hükümetin üst kademelerinden bir arkadaşının bu üzücü haberin kaynağı olduğunu iddia ediyordu) anlattıkları mektuplar yazmakla geçiriyorlardı.</p>

  <p class="calibre1">Binlerce insan bu harekâtın içindeydi ama bütün çabaların boş olduğu 1944 Ağustosu'nda OSS, Almanlar'ın ülke içi mektuplarda kullandıkları damgaları değiştirmiş olduklarını öğrendiğinde ortaya çıktı. Yeni damgalar kullanılarak zarflanmış mektuplar ayrıldı ve MISIR GEVREĞİ harekatı tekrar yazı tahtasının başına döndü. Hali hazırda yazılmış bulunan binlerce zarf atıldı ve bir yığın yeni zarf hazırlandı.</p>

  <p class="calibre1">Bir dahaki ay hepsi gönderilmeye hazırken başka bir felaket gerçekleşti: Savaş dönemi sorunları nedeniyle Alman posta teşkilatı tren enkazlarından çuvallar toplandığında sadece iş mektuplarının ulaştırılacağını duyurdu. OSS bu kez telefon rehberlerinden bulunmuş tümü gerçek Alman şirketleri olan göndericiler adına yeni bir zarf yığını hazırlamak için tekrar iş başına döndü.</p>

  <p class="calibre1">Sonunda 1945 Şubatı'nda MISIR GEVREĞİ harekatı başlamaya hazırdı. Posta vagonu olan trenleri vuran saldırı uçakları tarafından sekiz ayrı noktaya sahte posta çuvalları bırakılmıştı. OSS'in umutlarına göre, nerdeyse gerçekleriyle aynı olan sahte çuvallar alınıp Almanya'nın dört bir yanındaki adreslere gönderilmek üzere ötekilerle birlikte yüklenecekti.</p>

  <p class="calibre1">Bazı zarfların içinde kişisel mektuplara ek olarak OSS'in en önde gelen propaganda aracı olan <span class="italic">Das Neue Deutschland (Yeni Almanya)</span> adındaki tek sayfalık gazete de vardı. Bir zamanlar Alman gazete ve dergilerinde çalışmış Nazi karşıtı sürgün Almanların hazırladığı gazete resmi Alman Nazi gazetesinin mükemmel bir kara mizahıydı; bir farkla: Gazetenin OSS versiyonu resmi gazetenin asla yayınlamadığı türde haberler yayınlıyordu. Bunlar arasında 1944'te Hitler'e karşı girişilen darbe girişiminin ayrıntıları, çoğu Alman fakirlik sınırında yaşarken üst düzey S S subaylarının sürekli zenginleşmesi ve Almanya'nın askeri konumu hakkındaki gerçekler vardı.</p>

  <p class="calibre1">OSS büyük bir umutla Almanların morallerinde bir sarsıntı bekledi. Ama yoktu. Sorun şuydu ki OSS adresleri bulmak için şehirlerin telefon rehberlerine bakmıştı ama savaşta 1945'e kadar çoğu Alman şehrinin yerle bir olduğu gerçeğini göz ardı etmişti. 1945'te Almanya'daki hayatın gerçekleri nedeniyle ulaşılmaz durumda olan bu şehirlerdeki neredeyse bütün temel hizmetler, posta teşkilatı da dahil, neredeyse ortadan kalkmıştı ve OSS bunu fark edememişti. Asıl sorun ise, müttefiklerin bombaları yüzünden pek çok Alman'ın evini kaybetmiş ve milyonlarcasının akrabalarıyla yaşıyor olmasıydı. Böyle bir kargaşada pek az insan adres değişikliği formlarını doldurmaya zaman bulabiliyordu. Enkaz haline gelmiş bir adresle karşılaşan posta dağıtıcıları, alıcıyı bulamazlarsa mektubu atıyorlardı.</p>

  <p class="calibre1">Ancak çok daha ciddi bir sorun vardı ve bu, Nazi Almanyası'nın kendi yapısıyla ilgiliydi. Tıpkı MI6 gibi OSS de sıradan bir Alman'ın hiç iş yapmadığı bir şirketten mektup aldığında vereceği tepkiyi hesaplayamamıştı. Bir Alman, zarfın içinde akrabalarla gerçekle hiç bağlantısı olmayan olaylardan bahseden kişisel bir mektup bulur. Tek varabileceği sonuç ya mektubun yanlışlıkla kendisine geldiğidir ya da bir şeylerin ciddi şekilde yanlış olduğudur. Eğer zarfta bir de OSS basımı propaganda gazetelerinden varsa bu alarm nedeniydi, böyle yoldan çıkarıcı bir kağıt parçasının elinde görülmesi bile sahibinin idam edilmesi için yeterliydi. Aynı şekilde, zarfta OSS kara mizahı örneklerinden biri varsa bu da kaygılanmak için geçerli bir nedendi. Alıcılar sadece sadakatlerini ölçme amacı taşıyan bu tür bir provokasyon için kendilerinin seçilip seçilmediğini merak edebilirlerdi.</p>

  <p class="calibre1">Her durumda sonuç neredeyse hep aynıydı: Almanlar yoldan çıkarıcı mektubun alıcısı olduklarını kimsenin görmemiş olduğunu umarak alelacele kağıtları yakıyorlardı. Bu nedenle MISIR GEVREĞİ harekatının etkisi okyanustaki bir kar tanesinden daha azdı.</p>

  <p class="calibre1">Yine de bazı beklenmedik istisnalar da vardı. Kendilerini bir şekilde MISIR GEVREĞİ harekatının mektuplarından birinin alıcısı konumunda bulan ve Almanca OSS gazetesinin sayıları gönderilen bazı ateşli Naziler birden ellerine bir sigorta poliçesinin geçtiğini fark ettiler. Nazi Almanyası'nın dağılmasının ardından ellerinde gazeteleri sallayarak sadece buna sahip olmalarının bile başından beri Nazi karşıtı olduklarını kanıtladığı iddiasıyla ortaya çıktılar.</p>

  <p class="calibre1">MISIR GEVREĞİ harekatı mektuplarının öteki alıcılarıysa sonraki yıllarda o kağıtları yaktıkları güne lanet edeceklerdi. Pek azı savaştan sağlam çıkan pullar koleksiyoncular sayesinde çok para ettiler, özellikle de üzerinde sahte OSS puluna sahip gerçekten kullanılmış zarflar epey alıcı buldu. Pul koleksiyoncusu uzmanlara göre savaştan sadece iki tane zarf sağlam kurtuldu ve onlar şu anda servet değerindeler.</p>

  <p class="calibre1">MISIR GEVREĞİ harekatının ortaya çıkışı pul koleksiyoncuları sayesinde oldu. Haris bir pul koleksiyoncusu olan Başkan Roosevelt'in ölümünün ardından ünlü koleksiyonu satışa çıkarıldı. Dev koleksiyona değer biçmesi için tutulan uzmanlar Alman pullarının Hitler"in kafatasının bir bölümünü gösteren garip görünüşlü kara mizahlarını ve Heinrich Himmler'i Hitler'in yerinde gösteren başkalarını görünce şaşkınlığa uğradılar. Sadece ayrıntılı incelemenin sahte olduklarını ortaya çıkarabildiği, savaş dönemi Alman pullarının uzmanca yapılmış sahteleriyle de karşılaştılar. Bu sahte pulların en iyi cins hakketme araç gereçlerini, gerçeğinin aynısı olsun diye gayretle hazırlanmış kağıt ve asıl baskı yöntemlerini aynen tekrarlayan üretim süreçlerini kullanan kişiler tarafından yapıldıkları açıktı.</p>

  <p class="calibre1">Başka bir deyişle, yalnızca bir hükümetin böyle pahalı ve uzman teknikler kullanan bir çalışmayı yürütebileceği ortadaydı. Ancak Amerikan yasalarına göre sahtekarlık çok ağır bir suç olduğundan bir Amerikan hükümetinin böyle bir suçla ilgili olabileceği akıl dışı görünüyordu. Dahası sebep ne olabilirdi ki? Sahtekarlar bir dolarlık banknotlar yapmak için sahte para yapmak gibi büyük bir yasal riske girmezler. Aynı mantıkla, bir sahtekar, bunca zamanı, çabayı ve parayı sıradan posta pulları yapmak için harcamaz. Savaş dönemi Almanyası'nda ülke içi postada kullanılan pullar Amerikan parasıyla iki cent civarı bir şey tutuyordu; bunun sahtekarlığa değecek bir meblağ olmadığı çok açıktır.</p>

  <p class="calibre1">Uzmanlar, cevabın başka yerde aranması gerektiğine inanıyorlardı. Biraz zamanlarını aldı ama sonunda Roosevelt'in kağıtlarının arasında kendisiyle OSS'in başı General William Danovan arasındaki yazışmayı buldular. Bir noktada, -Roosevelt'in pul merakını bilen- Danovan MISIR GEVREĞİ harekatı için üretilen bazı sahte OSS pullarını ve propaganda için kara mizah örneklerini ona göndermişti. Başka bir yazışmaysa harekatın amacını bildiriyordu.</p>

  <p class="calibre1">OSS, harekatlarının Roosevelt'in koleksiyonunun satışı sırasında ortaya çıkmasından pek de mutlu değildi; o sırada kurum yaşam mücadelesi veriyordu. Başkan Truman OSS'in çok fazla çalışanı olduğunu, çok para harcadığını ve en iyimser değerlendirmeyle, lekeli bir geçmişinin olduğunu düşünüyordu ve ondan büyülenmiş gibi bir hali de yoktu. Savaş sonrası idaresinde ülkenin böyle masraflı kurumlara ayıracak parası olmadığı bahanesiyle teşkilatı dağıtmak istiyordu. Bu noktada, MISIR GEVREĞİ harekâtının kamuya sızması OSS'e pek yardımcı olmadı. Gazetelerdeki yazılar harekât hakkında sadece önemsiz ayrıntılar içeriyordu; ama bu kadarı bile onun kötü tasarlandığının, belli bir amaç olmaksızın çok fazla para harcadığının ve resmî hedefi olan Alman moralini sarsmak adına çok az şey yapabildiğinin anlaşılması için yeterliydi.</p>

  <p class="calibre1">MISIR GEVREĞİ harekâtının hikayesinin tümünün açığa çıkması için yıllar sonra gizli OSS kayıtlarının incelenmesi gerekecekti. Ama o ayrıntılar bile Truman (ve ötekilerin) başlangıçtaki kararını değiştirmedi; harekât tam anlamıyla bir ahmaklık örneğiydi.</p>

  <p class="calibre1">Truman'ın da dediği gibi, "Oralarda düşünen birileri yok muydu?</p>

  <p class="calibre1">S O N</p>

  <div class="calibre1" id="calibre_pb_5"></div>
</body>
</html>
