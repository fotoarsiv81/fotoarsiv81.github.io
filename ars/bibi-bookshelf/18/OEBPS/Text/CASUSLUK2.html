<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>www.eskikitaplarim.com</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre5" id="filepos265637"><span class="bold">İÇERİDEKİ DÜŞMAN</span></h1>

  <p class="calibre1">John Dryden'ın bir zaman bize hatırlattığı gibi, biz "vatan hainlerinden ve hıyaneti sevenden nefret ederiz", hıyanet göreceli bir kavramdır demenin diğer bir yolu. Amerika'nın büyük hainler panteonunda, Julius ve Ethel Rosenberg en alçak hainler arasında sayılır; ama galeri Oleg Penkovsky'i içermez - ülkesinin Birleşik Devletlere nükleer roket atma planlarını ele veren Sovyet albay- çünkü Sovyetler Birliği'nin Üçüncü Dünya Savaşı'nı başlatacağına inanan Penkovsky vicdanının sesini dinleyerek ülkesinin en derin sırrını ele vermiştir ve "barış kahramanı" olarak kabul edilmiştir.</p>

  <p class="calibre1">Ama bu, Rosenbergler ve diğerlerinin Amerika'nın Sovyetler Birliği'ne atacağı atom bombasını ele vermelerinde kendilerini haklı çıkarmak için kullandıkları argümanların aynısı değil mi? Onlar da, bu korkunç silahın "emperyalist bir gücün" tek hakimiyeti altında kalmasına izin vermeyerek "barış kahramanları" olduklarını iddia etmemişler miydi? Evet, işte bu; neden tüm ulusların, düşmanları arasından ikmal etmeyi başardıkları insanların ihanetini anlam kaydırmalarıyla haklı çıkartmaya çalışırken, aynı şekilde kendi vatandaşları arasında bu suçu işleyenleri (genellikle ölümle sonuçlanan) cezalandırmalarını açıklıyor.</p>

  <p class="calibre1">Hıyanet casusluğun hayati bir parçası. Karşı tarafta neler olduğunu bilen bir kaynaktan, doğrudan doğruya dökülen sırlar kadar iyi istihbarat olamaz. Bu hainler, politik veya ahlaki açıdan sırları açıklama zorunluluğu hissederler ya da tamamen vicdandan yoksun bir şekilde ülkelerini satmaya istekli olurlar. Sovyet istihbaratı bunu <span class="italic">razvedka</span> (kabaca, "doğru istihbarat") olarak adlandırmayı tercih eder, bu istihbaratın -Stalin'in istihbarat servislerine verdiği öğüdü alıntı yaparsak- "doğrudan düşmanın emniyeti içinden çıkması" anlamına gelir.</p>

  <p class="calibre1">İstihbarat teşkilatları düşmanları arasındaki hainleri yetiştirmek ve beslemek için çok zaman harcar. İstihbarat eğitim okullarının müfredatının büyük bir çoğunluğu aldatma tekniklerine adanmıştır: potansiyel hainler nasıl teşhis edilir, onlar nasıl terbiye edilir, insan zaafları (seks, içki, uyuşturucular) nasıl suiistimal edilir ve gerektiğinde nasıl bu teknikler kullanılarak "bal kavanozu" operasyonu şeklinde aldatmacalar hazırlanır (cinsel şantaj).</p>

  <p class="calibre1">Burada verilen dört durum çalışması, ihanetin şimdiye kadar ve bundan sonra da hangi tarafın değerlendirdiğine bağlı olarak değişen bir mevzu olduğunun altını çizer. Onlardan ikisi bu yüzyılın en büyük sırrı olan atom bombasıyla alâkalı. İlki, elinde tüm insanlığı tehdit edecek nükleer bir silah bulunduran Nazi rejimini ele vermek için ahlaki bir mecburiyet hisseden dürüst, erdemli bir Alman'ın hikayesini ele alıyor. İkinci çalışma, aynanın yansıması gibi, politik inançla<span class="italic">rı,</span> onları "dünya barışı" adına Amerika'nın en büyük sırrını açıklamaya iten birkaç adam ve kadınla alâkalıdır.</p>

  <p class="calibre1">Üçüncü çalışma ihanetin diğer bir boyutuna değiniyor, yaşadıkları ülkeyi kendi öz anavatanlarına zulmedenler arasına katıldığı gerekçesiyle, kendilerini içinde yaşadıkları o ülkeyi aldatıp sonra da yıkmaya çalışmakta haklı gören bir grup insanı ele alıyor.</p>

  <p class="calibre1">Dördüncü çalışma, ihaneti kayıtlı tarihin başlangıcından beri insan siyasetinin ayrılmaz bir parçası haline getiren tüm unsurlarla birlikte çok modern bir aldatmaca öyküsünü içeriyor. İki vatan haininin yollarının nasıl çakıştığını anlatan bir öyküdür bu- biri ülke rejiminin kötü olduğuna inanmış idealist bir adam, diğeri bu vatan hainini sırf para için ele veren bir adam.</p>

  <p class="calibre1">Bu çalışmaların açıkça gösterdiği gibi, "vatansever" ve "vatan haini" etiketlerini doğru kullanmak dikkat ve ustalık gerektirir. Bu durumu en iyi eski, alaycı, politik bir vecize dile getirir: "İhanet bir tarih meselesidir</p>

  <h2 class="calibre7" id="sigil_toc_id_14"><span class="bold">ORTASI OYUK TENIS RAKETİ GRIFFIN<sup class="calibre14"><small class="calibre8"><a href="#filepos375162"><span class="calibre8"><span class="calibre4">1</span></span></a></small></sup> OPERASYONU</span><a class="calibre15" id="filepos270136"></a></h2>

  <p class="calibre1"><span class="calibre4">1937-1945</span> <span class="italic"><span class="calibre4">Almanya ’nın Sırları Ele Verildi</span></span></p>

  <p class="calibre1">1939'un 9 Kasım akşamı, Norveç'te Oslo'nun nezih bir bölgesinin sakin bir caddesinde Nazi Almanyası'nın bozgunu başladı. Drammensvien 79 bölgesinde bir adam koşarak İngiliz Büyükelçiliği'nin bulunduğu büyük binanın ön kapısına geldi ve pasaport kontrol memuru Francis Foley'i sordu.</p>

  <p class="calibre1">Foley'in orada olmadığı söylenen adam, diplomatlardan birinin eline sade kahverengi bir kağıtla sarılmış bir paket tutuşturdu ve şöyle dedi: "Bu paketin, Bay Foley döner dönmez kendisine verilmesi gerekiyor." Sonra da geldiği gibi yine hızla elçilik binasından uzaklaştı.</p>

  <p class="calibre1">Paketi alan diplomat deniz ataşesiydi. Paketi açtı ve içinde Almanca yazılmış bir yığın teknik rapor, birkaç diyagram ve ataşenin bir çeşit radyo lambası olabileceğini düşündüğü bir cam tüp vardı. Özellikle bu diyagramlardan biri çarptı gözüne, aldığı eğitime dayanarak onun Alman denizaltıları için geliştirilmiş yeni bir torpil çeşidi olabileceği sonucunu çıkardı, eğer öyleyse bu, o zaman dünyada eşi olmayan bir teknolojiye sahip sese göre hedef belirleyebilen bir silahtı.</p>

  <p class="calibre1">Ataşe etkilenmiş bir şekilde malzemeleri bir kenara koydu. Daha sonra Foley geldiğinde, paket ona teslim edildi. O paketi kimin getirdiğini sorma ihtiyacı hissetmemişti; çünkü GRIFFIN adını verdiği adamın sözünü yerine getireceğinden emindi.</p>

  <p class="calibre1">Ve gelecek altı yıl boyunca tek başına Hitler'in askeri teçhizat deposundaki her önemli gelişmeyi ingilizlere açıklayacak olan kişiydi GRIFFIN. O, Almanya için savaşın kaderini tersine çevirebilecek büyüklükte bir silahı, Alman biliminin sırlarını da ele vermişti. GRIFFIN bu silahı etkisiz kılarak sayısız insanın hayatını kurtaracak ve Hitler'in devrilmesine önemli katkılar sağlayacaktı. O güne kadar hiç kimse bir ulusun teknik ve bilimsel potansiyelini böyle adamakıllı bir şekilde gözler önüne serememişti. GRIFFIN'in başarıları arasında en önemlisi Alman biliminin en uğursuz silahı olan atom bombasını açığa vurmasıydı.</p>

  <p class="calibre1">GRIFFIN Paul Rosbaud'un kod adıydı. Çok az insan onu duymuştu ve çok daha azı onun modern casusluğun önemli adlarından biri olduğunu biliyordu.Bu durum tam Rosbaud'a göreydi, arka planda yer almayı seven, alçak gönüllü bu adam, içinde bulunduğu belirsizlikten gayet memnundu.</p>

  <p class="calibre1">Ama bu sessiz kişiliği aslında onun içinde kopan fırtınayı gizliyordu; bu vatanseverlik ile hainlik arasında yaşanan korkunç bir çelişkiydi. Bu çelişkiye sıra dışı bir aldatmacayla son verdi.</p>

  <p class="calibre1">Paul Rosbaud, minyon zayıf bir oğlan, sanki akademik kariyer için yaratılmış ciddi ve çalışkan bir çocuktu. Aynı zamanda kederli biriydi: Alman olan annesi Avusturya'ya göç etmiş ve orada bir Avusturyalı ile yaşadığı ilişkiden, 1897'de Graz şehrinde, Rosbaud dünyaya gelmişti.</p>

  <p class="calibre1">Babası Rosbaud doğar doğmaz annesini terk etmişti ve Rosbaud tüm çocukluğunu baba özlemiyle geçirdi. Babası olan diğer çocukları kıskanarak ve zamanının büyük bölümünü kitaplara gömülerek harcadı, özellikle de fen dersi kitaplarına.</p>

  <p class="calibre1">Birinci Dünya Savaşı patlak verdiğinde orduya yazıldı ve İtalyan cephesinde savaştı. 1917'de İngilizler tarafından esir alındı, her ne kadar o zaman kendisi farkında olmasa da, bu onun hayatında yeni ufuklar açan bir deneyim olacaktı. İngilizler ona çok nazik davrandılar, bu Rosbaud'un onları sevmesine ve takdir etmesine sebep oldu.</p>

  <p class="calibre1">Savaş sonrası bilim adamı olmayı kafasına takmış bir şekilde, Darmstadt Teknik Üniversitesi'nde kimya okudu ve X-ışınlı sinematografi üzerinde öncü çalışmalar yapacağı Berlin'deki ünlü Kaiser Wilhelm Enstitüsü için burs kazandı. Çalışmaları ona Berlin Teknik Üniversitesi'nden doktora kazandırdı.</p>

  <p class="calibre1">Etkileyici kimliği ona, o zaman bilim dünyasının zirvesinde olan Alman biliminin seçkin dünyasına girme şansı verdi. Alaşım maddelerinden nükleer fiziğe kadar Almanların hakim olmadığı tek bir bilimsel veya teknik alan yoktu. Dünyanın en iyi bilim adamlarının kesişme noktası olan Kaiser Wilhelm Üniversitesine, Goettingen Üniversitesi'ne ve Heidelberg Üniversitesi'ne -üstün Alman biliminin sinir merkezleri- araştırma yapmaya geliyordu. (Bu bilim adamları arasında Robert Oppenhaimer adında genç bir Amerikan nükleer fizikçi de vardı.)</p>

  <p class="calibre1">Özellikle fizikçiler için, onların gelişi bilim tarihinde önemli bir zamana denk geldi. Albert Einstein, Max Born, Otto Hahn, Lise Meitner ve Werner Heisenberg gibi Alman biliminin titanları nefes kesen bir dizi keşifle klasik fiziği alt üst ediyorlardı. Birkaç sıradan ölümlü, izafiyet teorisi veya quantum teorisi gibi şeyleri tamamen idrak etmiş, üstelik insanoğlunun anladığını sandığı maddesel dünyanın arkasında yatan sırları ortaya çıkararak devrim yapmıştı.</p>

  <p class="calibre1">Hemen hemen her gün pek çok yeni buluş ve gelişme oluyordu; bu nedenle Rosbaud bilime en iyi katkısının buradaki gelişmeleri tüm dünyaya duyurmak olduğuna karar verdi. Bu gaye ile, birkaç bilimsel dergi ve bilimsel devrim haberlerini okur dünyasına taşıyacak bir dizi kitap basmak düşüncesiyle Almanya'nın prestijli yayınevlerinden birinde çalışmaya başladı. Onun planı rehber bilim adamlarından gelişmeler hakkında belgeler rica etmek, onları düzenlemek bu yeni buluşları mümkün olduğu kadar çabuk yayımlamaktı.</p>

  <p class="calibre1">Bu süre zarfında, Rosbaud Alman bilim dünyasıyla değerli temaslarda bulunmaya başladı. 1933'e doğru, Einstein'dan süpersonik jet uçaklarının mümkün olduğunu ispatlamaya çalışan havacılıkla ilgilenen daha az tanınmış bilim adamlarına kadar Alman bilim ve tekniğindeki dahilerin tam sıfatlarıyla birlikte bir isim kaynağına sahip olmuştu. Rosbaud onların dış dünyayla olan hayati bağlarıydı, çünkü onun yayınları bilim adamlarının çalışmalarını açığa çıkarıyor, diğer bilim adamlarından gelen sonuçlandırıcı geri bildirimi sağlıyor ve yeni fikirler için ilham kaynağı oluyordu. Bu bilim dünyasında yeni keşiflere yol açan bir süreçti.</p>

  <p class="calibre1">Ama 1933'te Rosbaud, oluşturduğu bu bilim dünyasını yıkmakla tehdit eden Naziler tarafından giderek artan bir biçimde rahatsız ediliyordu. Almanya'nın Nazileştirilmesi, bilimin de Nazileştirilmesiyle birleşti; Rosbaud'u şok eden şimdi "Yahudilerin ilmi" diye izafiyet teorisiyle dalga geçilmesiydi. Aynı barbarlık Einstein, Meitner, Born ve Almanya dışından gelen diğer büyük bilim adamlarına da yapılmıştı, bilim literatürünün incileri bir şenlik ateşi üzerine fırlatılmıştı -bu literatür Rosbaud'un dünyayı aydınlatmak için çok çalışarak yayımladığı literatürdü.</p>

  <p class="calibre1">Yavaş yavaş Rosbaud kendi içinde bir çözüm üretmeye başladı: Ne yapıp edip bu kanseri yenecek, bir yol bulacaktı. Onun bulduğu çözüm fikri, 1935 başlarında sürgün Max Born bazı kişisel eserleriyle kütüphanesini geri almak için Almanya'ya döndüğünde daha da kuvvetlendi. Rosbaud, evine gidene kadar Born'a eşlik etti -Born'un evine "Yahudi suçlarına" tazminat olarak Nazi Hükümeti el koymuştu- ve orada yirminci yüzyıl biliminin titanını "Yahudi domuzu" olarak çağıran, onun bilimsel notlarını ateşe atıp kendisini tartaklayan alaycı Nazi eşkıya çetesiyle karşılaştılar. Born canını onların elinden zor kurtardı. Rosbaud'a da sövüp sayılmıştı ama çaresizdi; bu eşkıya çetesine karşılık verecek pozisyonda değildi.</p>

  <p class="calibre1">Daha sonra yaşamında çok şanslı bir rastlantı meydana geldi. Yahudi olan eşi için çok endişelenen Rosbaud onu Almanya'daki Nazi akını geçene kadar İngiltere'ye gönderme kararı aldı. O, Nazilerle savaşmak için Almanya'da kalacaktı -henüz nasıl yapacağını bilmiyordu ama. Rosbaud karısı için vize almak amacıyla Berlin'deki İngiliz Büyükelçiliği'ne gittiğinde Francis Foley adında dikkate değer bir adamla karşılaştı.</p>

  <p class="calibre1">Birinci Dünya Savaşı'nda kıdemli piyade olan Foley 1918'de yaralanınca, yeniden istihbarat bölümüne tayin edildi, savaştan sonra dil bilimi üzerindeki yetkinliği (Almanca'sı çok kuvvetliydi, ana dili gibi konuşabiliyordu) nedeniyle MI6'ya ikmal edildi. 1931'de pasaport kontrol memuru kimliği altında Berlin Büyükelçiliği'ne atandı, orada Nazilerin yükselişini gözlemledi. Hitler ve adamları tarafından çok kötü bir muameleye maruz kalan Foley, vize uygulamalarını bilim adamları ve aileleri başta olmak üzere Almanya'dan kaçmaya çalışan pek çok Yahudi'ye turist vizesi verebilecek şekilde ayarladı (bazen bu düzenlemeleri tümden ihlal ettiği de oldu). Foley'in de çok iyi bildiği gibi, bu "turistlerin" asla geri dönmeye niyetleri yoktu.</p>

  <p class="calibre1">1937'nin sonlarına doğru Rosbaud ona rastladığında, Foley Yahudileri Almanya'dan çıkarmak için tam bir kaçakçılık operasyonu yürütüyordu. Bayan Rosbaud'ın İngiltere "ziyareti" için memnuniyetle vize hazırlayan Foley, kocasına da eşiyle birlikte kaçabileceğini belirtti, ama Rosbaud reddetti. Rosbaud ile Foley çabucak kaynaştılar ve Rosbaud Nazilere olan nefretini, bilim adamı olan arkadaşlarına yapılan kötü muamelenin intikamını almak için kararlılığını ve Alman vatanseverliği ile rejime zarar verme niyeti arasında yaşadığı çelişkiyi açıkça dile getirince, Foley ona bir öneride bulundu. Rosbaud'un yayınevi eserlerinin İngilizce çevirisini düzenlemek için periyodik olarak Büyük Britanya'ya gittiğini öğrenen Foley, şans eseri tanıştığı ünlü İngiliz bilim adamlarının adlarını sıralayarak Rosbaud'un onlarla "tartışma" imkânı elde edebileceği önerisinde bulundu. Aslında bu bilerek kontrollü yapılan bir ikmaldi; Rosbaud'un yoğun Alman vatanseverliğinin farkında olan Foley çok dikkatli hareket ediyordu. Foley biliyordu ki, Rosbaud'un isteyebileceği en son şey ülkesine ihanet eden bir İngiliz casusu olmaktı.</p>

  <p class="calibre1">Ama bu tam olarak Rosbaud'un olacağı şeydi. Foley'in yönlendirmeleri üzerine Rosbaud'un sonraki İngiltere seyahatlerinde, bu bilim adamlarıyla yaptığı görüşmeler başlangıçta çok yoğun değildi. Fazla ısrarcı görünmeden onlar Rosbaud'a Alman ilminin giderek askerileştirilmesi ve Almanların büyük gelişmeler kaydettiği özel alanlar hakkında sorular sordular. Bilimsel sohbet havasında gelişen konuşmada Rosbaud Almanya'daki son gelişmeler hakkında bildiği her şeyi serbestçe anlattı.</p>

  <p class="calibre1">Bu sığ ilişki 1938'in 22 Aralık gecesinde, Rosbaud'un bilim adamı olan arkadaşlarından Nobel ödüllü kimyacı Otto Hahn'ın heyecan verici haberler veren telefonundan sonra aniden değişti. Fritz Strassman ile uranyum atomunun ağır nötronlarla bombardımanı üzerine laboratuar deneyleri yapan Hahn, sonunda fihzyonu gerçekleştirmişti -bu çalışma sırasında uranyum atomunun çekirdeği parçalandığında inanılmaz derecede bir enerjinin ortaya çıkacağını keşfetti.</p>

  <p class="calibre1">Rosbaud, ona buldukları bu sonucun mümkün olan en kısa zamanda bilimsel bir dergide yayınlanması için tüm çabalarını sarfetmelerini önerdi. Rosbaud bu aciliyetin, böyle büyük bir gelişmeyi hemen bilim dünyasına yetiştirme ihtiyacından kaynaklandığını belirtti, ama aslında aklında başka fikirler vardı. Rosbaud'un nükleer fizik alanındaki bilgisi hemen o anda Hahn Strassman'ın buluşunun ne anlama geldiğini idrak etmesini sağladı: bu iki adam atomu parçalamıştı. Ve dahası, eğer bu fizyon çok daha geniş ölçüde kontrol edilebilirse, inanılmaz derecede yıkım gücüne sahip bir silah geliştirilebilirdi. Hepsinden önemlisi, onun bu gelişmeyi bilim dünyasına duyurup diğer nükleer fizikçilerden de bu hipotezin doğruluğu hakkında onay alması gerekiyordu.</p>

  <p class="calibre1">Rosbaud, Hahn ve Strassman'm deneyleri üzerine bir yazı basmalarını sağladı. Alman yetkilileri bu basımı durdurmak için hiçbir şey yapmadı; onlar henüz Hahn'ın laboratuarında olan şeylerin nelere yol açabileceğini anlayamamışlardı. Rosbaud tam zamanında harekete geçti, bu yazı basıldıktan sadece birkaç ay sonra, Nazi hükümeti Alman nükleer fizikçilerine "fizyon bombası" üzerinde çalışmalarını emretti. Bilimsel literatürde bu konudaki süregelen tartışmalar yasaklandı ve Almanya'da nükleer fizik üzerine sıkı bir güvenlik kapağı örtüldü. Bu arada Rosbaud'un çabaları istenen tepkiyi topladı: New York'taki sürgün İtalyan fizikçisi Enrico Fermi Hahn-Strassman'ın yazısını okuduğunda ellerini greyfurt büyüklüğünde bir top gibi tuttu, bu büyüklükte bir bomba, Fermi'nin fizikçi arkadaşlarına belirttiği gibi, tüm New York şehrini yerle bir edebilirdi.</p>

  <p class="calibre1">1939'da yaklaşan savaş Rosbaud'un gizli yaşamını zorlaştırmıştı. Kısa bir süre sonra İngiltere'ye iş seyahatleri yapılamayacaktı ve Berlin'deki İngiliz Büyükelçiliği'ndeki Foley ile olan temasları da tartışmasız bir biçimde, savaş başladığında büyükelçiliğin kapatılmasıyla kesinlikle sona erecekti. O yıl eylül ayında savaş patlak verdiğinde Rosbaud'un İngiltere seyahatleri kesildi ve o şimdi bilgi aktarımı yapacağı araçlardan yoksundu.</p>

  <p class="calibre1">Savaş başlar başlamaz Oslo'daki İngiliz Büyükelçiliği'ne kaçan Foley, ustaca bir çözüm üretmişti. Almanya'da okuyan pek çok Norveçli değişim öğrencisini ikmal etmiş ve onları kurye olarak çalışmaları konusunda ikna etmişti. Almanlar tarafından Nazi sempatizanı olarak görülen öğrenciler, aslında Hitler'in düşüşüne katkıda bulunmaktan memnun olan Nazi karşıtlarıydı, (onlar Nazi taraftarı görünüşlerini Almanların Norveç'i işgalinden sonra da 1945'e kadar devam ettirdiler) .</p>

  <p class="calibre1">O eylül ayının bir sabahı, Norveçli değişim öğrencilerinden biri Rosbaud'un Berlin'deki evinin önünde belirdi. "Bay Foley'den selamlar" getirmişti ve Rosbaud'a kuryelik yaptığını belirtip eski arkadaşına iletmesini istediği bir "haber" olup olmadığını sordu.</p>

  <p class="calibre1">O sırada Rosbaud İngiliz istihbaratının tam yetkili bir maşasıydı. Bilimsel gelişmelerin yol açabileceği sonuçları düşünmekle meşguldü: Alman bilim kuruluşunun savaş için donanım sağlaması Rosbaud'a üzerinde düşünmesi için çok şey sağlamıştı. Diğer bazı verilerin dışında, Wehrner von Braun adında pek duyulmamış bir ordu roket bilimcisinin başkanlığında Baltık'ta yapılacak gizli bir konferansı öğrenmişti. Orada askeri roketlerin gelişimi tartışılacaktı. Bu haberler Rosbaud'un ciddi bir endişeye kapılmasına sebep oldu, bu roketlerin atom bombasıyla birlikte kullanıldığı düşünülünce gerçekten ürkütücü bir manzara ortaya çıkıyordu.</p>

  <p class="calibre1">Rosbaud diğer önemli istihbaratların da akışını sağladı, bunlar arasında Almanların elektronik sinyaller aracılığıyla kontrol edilebilen roket atarlı bir uçak geliştirdikleri haberi de yer alıyordu. (Gemilere karşı geliştirilen bu silah 1943'te harekete geçirildi, ama Rosbaud'un verdiği bilgiler sayesinde karşı tedbir geliştiren Müttefikler onu devre dışı bırakmayı başardı).</p>

  <p class="calibre1">Rosbaud yalnızca bilgi naklini sağlamakla kalmadı, aynı zamanda teknik planları, diyagramları, planların mavi kopyaları ve bazen de askeri teknoloji ürünlerinin elle tutulur örneklerini göndermeye başladı. Foley'in ikmal ettiği Norveçli diplomatlar sayesinde bazı önemli belgeler bu diplomatların çantalarında gümrükten kaçırılıp Norveç'e getirildi. Almanların Norveç istilasından sonra, nakillerin devam etmesi için çok daha ustaca yöntemlerin bulunması gerekliydi. Bu yöntemlerden biri fanatik bir tenis oyuncusu olan Norveçli bir öğrenci sayesinde gerçekleştirildi. Alman yetkililerden raketlerini onarım için evine gönderme izni alan bu öğrenci, raketlerin bir kısmının içinin oyulup mavi kopyalar ve diyagramlarla doldurulmasını kabul etti.</p>

  <p class="calibre1">Foley ve MI6'nın farkına vardığı gibi onların Almanya'daki değerli kaynaklarının kimliği ne pahasına olursa olsun korunmalıydı. Hem Rosbaud'u hem de operasyonu temsil eden GRIFFIN kod adı altında, bu vaka çok sıkı kısıtlamalara maruz bırakılmıştı, sadece birkaç memur Rosbaud'un gerçek kimliğinden haberdardı. GRIFFIN'den alınan her istihbaratın sınırlı bir şekilde devir daim yapmasına izin veriliyor, müttefiklere bildirildiği zamansa onun Rosbaud'la olan ilişkisini ele verecek her türlü ipucu yok edilecek şekilde sterilize ediliyordu. Foley Rosbaud'un radyo vericilerini kullanmasının çok tehlikeli olduğuna kanaat getirdi, bu nedenle basit bir plan yaptı: GRIFFIN yazılı raporlarını düzenli bir şekilde Norveçli öğrenciler aracılığıyla iletecek, sonra da bu raporlar Norveç yeraltı örgütü tarafından Londra'ya taşınacaktı. Rapor ellerine geçince BBC radyosu şu anonsu yayınlayacaktı, "Ev tepenin üstünde" sonrada kaç tane kapı ve pencere olduğunu belirtecekti. Bu rakamlar Rosbaud'un raporundaki bazı paragraflara işaret ediyordu, bu kısımlar MI6'nın daha fazla bilgiye ihtiyaç duyduğu konuları içeriyordu.</p>

  <p class="calibre1">Rosbaud iyi bir maskeye sahipti ama tabi ki o da mükemmel değildi. Alman bilim sahnesinde uzun süredir varolan bir demirbaştı ve bilim dünyasındaki hemen hemen herkesle samimi bir ilişkisi vardı, hiçbir bilim adamı onun yanında son gelişmeleri açıkça tartışmaktan çekinmezdi. Rosbaud daima dikkatli davranır ve araştırma yapıyormuş gibi görünmemeye gayret ederdi. Bir yayımcı olarak Almanya'daki tüm bilimsel literatürü tekeline almıştı, işi gereği pek çok bilim adamıyla temasa geçebiliyordu. Ayrıca yetkililer, ona hangi bilimsel materyallerin güvenlik nedenlerinden ötürü gizli tutulması gerektiği konusunda fikir danışıyordu.</p>

  <p class="calibre1">Rosbaud tüm dikkatini Alman atom bombası programı üzerinde yoğunlaştırdı, bu savaşı anında Almanların lehine çevirebilecek bir bilimsel gelişmeydi. 1942'ye doğru programın geride kaldığını fark etti. Bu durumun nedenlerinden biri kaynak eksikliğiydi; Almanların gerçek bir bomba için gerekli büyük miktarda işlenmiş uranyum üretebilecek yeterli sanayi kaynakları yoktu. Daha da önemlisi, Alman "Uranyum Kulübü" -Alman nükleer fizikçileri kendilerini bu şekilde çağırıyorlardı- bazı kritik bilimsel hatalar yapıyordu. Bunların en önemlisi; kontrollü bir nükleer reaksiyonun bombanın ana parçası olduğunu düşünmeleriydi. Halbuki bu reaksiyon bomba için lazım olan malzemeyi üretmek için gerekliydi.</p>

  <p class="calibre1">1943'ün başlarında Rosbaud'un bilgileri İngiliz istihbaratını Almanların bomba üretmeyi başaramadığı konusunda ikna etmek için yeterli oldu. Fakat Rosbaud, "beklenmedik hamle" diye adlandırdığı ihtimale karşı programı yakından takip etmeye devam etti. Ve bu hamlenin asla gerçekleşmemesi için sürekli olarak programı bozmaya çalıştı. Bu sırada reaksiyonun anahtar parçalarından birinin Norveç'te bir fabrikada üretildiğini keşfetti- nükleer reaksiyonda nötronların akışını yavaşlatmak için kullanılan döteryum oksit. 1939'da Almanlar gizlice buranın idari hissesini satın aldı ve 1943'te onlar tonlarca kimyasal su üretiyorlardı. Rosbaud'dan gelen bilgiler sayesinde önce Norveç direniş komandolarının akını sonra da İngilizlerin bombalı saldırısı fabrikayı devre dışı bıraktı; gemilere yüklenen ağır su Almanya'ya doğru yol alırken gideceği yere ulaşamadan batırıldı.</p>

  <p class="calibre1">Bu arada Rosbaud Almanya'nın diğer önemli teknik ve bilimsel sırlarını taşımakla meşguldü. Mesela, Almanların jet motorlar gibi yüksek sıcaklık isteyen uygulamaları için gerekli <span class="italic">Cermet</span> dedikleri seramik bir madde geliştirdiklerini keşfetti. <span class="italic">(Cermet'in</span> somut bir örneğini gemiyle Foley'e gönderdi ayrıca dünyanın ilk kullanıma hazır avcı uçağı olan ME-262'nin tüm planını elde etti.) Rosbaud'un, yayılma alanını büyük oranda genişleten Alman denizatlıları için geliştirilen nefes alma borusu <span class="italic">schnorkel'in</span> detaylarını sunması İngiliz Deniz Kuvvetleri Komutanlığı'nı memnun etti.</p>

  <p class="calibre1">Alman atom bombası programının dışında Rosbaud uzun menzilli roketlerin geliştirilmesi hakkında endişeleniyordu. O Almanların bu roketlere olan ilgisini ilk kez 1939'da hissetmişti, daha sonra ilk konferansın yapıldığı toplantı bölgesi Peenemünde'de büyük bir test etme ve ateşleme tesisatının kurulduğunu öğrendi.</p>

  <p class="calibre1">Bu istihbaratla donanan İngilizler 1943'te bombardıman uçaklarına Peenemünde'yi nişan aldırarak, roket programında ağır tahribatlara sebep oldular. Bunun üzerine Almanlar projeyi bir yer altı tesisatına taşımayı başardı; ama asla telafi edemeyecekleri kadar zaman kaybettiler. 1944'te Londra'ya saldırabilecek roketler geliştirmişti, ama bu roketlerin etkili olabilmesi için artık çok geçti.</p>

  <p class="calibre1">Savaşın sona ermesiyle birlikte, Rosbaud yeni bir tehditle yüzleşmek durumunda kaldı: Sovyet istihbaratı. Ruslar bir şekilde GRIFFIN'i öğrenmişler (muhtemelen İngiliz maşaları aracılığıyla) ve onu izleme çabası içine girmişlerdi. Rosbaud bu avlama operasyonunu fark edince, MI6 devreye girdi ve onu Londra'ya kaçırdı. Rosbaud Londra'da son görevini yerine getirdi. İngiliz ve Amerikanlar için, Rusların eline düşmesini engellemek amacıyla batıdan aldırılması gerektiğini düşündüğü tüm önemli Alman bilim adamlarını listeleyen kapsamlı bir rapor yazdı.</p>

  <p class="calibre1">Ve böylece GRIFFIN'in casusluk kariyeri sona erdi. Bilimsel gelişmeleri yayınlama işine geri döndü ve 1963'te vefatına kadar sakin bir yaşam sürdü. Tamamen unutulmuş bir şekilde öldü; ona hiçbir ödül ya da onur verilmedi, kendisi de hiçbir zaman böyle şeyler umut etmemişti aslında. İkinci Dünya Savaşı sırasında gösterdiği üstün başarı için bile tek bir sent kabul etmemişti ve hiçbir zaman ülkesini korumak adına onu aldatmaya götüren vicdani bunalımı açıkça tartışmamıştı. Tüm mal varlığının toplamı 1000 doları geçmezdi; özel cenaze törenine sadece üç kişi katıldı ve sonrada denize defnedildi.</p>

  <p class="calibre1">MI6 ajanı olan Frank Foley, vicdanının sesini dinleyerek binlerce Yahudi'yi Hitler'in katliamından kurtardı. 1958'de İngiliz istihbaratının hafiyeleri için tercih ettiği şekilde, belirsizlik içinde öldü. Onun savaşın kazanılmasına yaptığı büyük katkıdan hiç bahsedilmedi ve İngiltere ona hiçbir ödül ya da onur vermedi. Ama İsrailliler, muhtemelen Foley'in İngiliz Hükümeti'nin verebileceği her türlü ödülden çok daha fazla anlamlı bulacağı, bir onurla ödüllendirdiler. Ölümünden bir yıl sonra, 1959'da İsrail Hükümeti onun anısına bir ağaç korusu diktirdi ve onu "Yahudi olmayan ama adil olan insan" olarak ilan etti.</p>

  <h2 class="calibre7" id="sigil_toc_id_15">EN BÜYÜK SıR BONBON OPERASYONU <span class="bold">1941-1945</span> <span class="italic1"><span class="bold">Ruslar Atom Bombasını Çalar</span></span></h2>

  <p class="calibre1">Yüksek gerilim hattı kadar tehlikeli diye düşündü; en küçük yanlış bir adım onu ölüme götürebilirdi. Tüm bunlara rağmen, her yere pusu kurmuş olan düzinelerce FBI ile Ordu güvenlik ajanlarının şüphesini uyandırmadan hareket edebilirdi. En ufak bir hata tüm dikkatleri onun üzerine çevirebilir ve cüzdanı aranırken dört uzun mikrofilm şeridini ortaya çıkarabilirdi.</p>

  <p class="calibre1">Ve bu, onun çok iyi bildiği gibi, BONBON Operasyonu'nun sonu olurdu, tabi Sovyetler Birliği'nin geleceğiyle birlikte.</p>

  <p class="calibre1">1945'in serin bir Ocak günü, New Meksika'daki Albuquerque tren istasyonunda beklerken, orada bekleyen yolculara şüpheli gözlerle bakan adamların hiçbiriyle göz göze gelme<span class="calibre6">meye özen gösterdi. Ayrıca belgelerini göstermek zorunda olan ve evrak çantaları ile cüzdanları aranan yolcuların gelişigüzel duruşlarına da dikkat etmemeye çalıştı.</span></p>

  <p class="calibre1">Koyu bir komünist ve <span class="italic">Komit Gosudarstvennoy Bezopasnosi</span> (KGB) ajanı olan Lona Cohen, gerçek bir aslan ininin içinde olduğunun farkındaydı. Çok uzakta değil, Los Alamos adında belirsiz bir çöl kasabasında tarihin en büyük sırlarından biri gece gündüz harıl harıl çalışıyordu: Atom bombası üretmeye çalışan Manhattan Projesi. Tüm sırların en önemlisi olan bu projeyi korumak için her yere dikkatlice çok geniş bir güvenlik birimi yerleştirilmişti. Ne kadar önemsiz olursa olsun her şüphe uyandıracak hareket, her üstü kapalı imâ ve en az şüpheli görünen insanlar bile şimdiye kadar görülmemiş bir güvenlik teftişiyle iyice denetleniyor, ordu Albuquerque gibi bir yerde, güvenlik kontrollerinden geçirmeden sinek bile uçurmuyordu.</p>

  <p class="calibre1">Fakat Lona Cohen, büyük sırrın içerden delindiğini, ve bu sırrın KGB tarafından ikmal edilmiş birkaç maşa tarafından ele verildiğini biliyordu. Onların arasındaki en iyi kaynağa dair tek bildiği şey kod adının PERSEUS olduğuydu. Cohen kocası Morris (eşi gibi o da ateşli bir Amerikan komünistti) ile birlikte on yıl önce KGB tarafından Birleşik Devletler'deki casusluk operasyonları için ikmal edilmişti. Onların görevi PERSEUS'un ele geçirdiği ve Albuquerque'daki bir kuytuya bıraktığı materyali alıp onun New York'taki KGB idaresine teslim etmekti. Bu mükemmel bir plan değildi belki, ama PERSEUS ele geçirdiği materyalin hayati önem taşıdığını belirtmişti, ki Cohen'i bölgedeki sıkı güvenlik güçlerinin hışmına uğratacak kadar önemliydi.</p>

  <p class="calibre1">Bu arada Cohen'in kendisini gizlemek için takındığı maske de pek kalın sayılmazdı. Mary K. Johnson adına düzenlenmiş bir ehliyetle, sosyal güvenlik kartına sahipti, bir de neden New Meksika'ya gittiğini belgeleyen kağıtlara. Bu belgelere göre o, tedavi için New Meksika sanatoryumunu periyodik olarak ziyaret eden bir tüberküloz hastasıydı. Ama Cohen'in de farkında olduğu gibi dikkatsizce yapılan bir kontrol bile Mary K. Johnson diye birinin olmadığını ortaya çıkarıp onun gerçek kimliğini ele verebilirdi. Ayrıca o tüberküloz hastası değildi ve sanatoryum aslında bu aldatmacaya yardım etmeye hevesli Amerikalı bir komünist tarafından idare edilen, çok methedilen bir doktorun ofisiydi.</p>

  <p class="calibre1">New York treninin geliş saati yaklaşınca, Cohen cüzdanındaki mikrofilm için bir çare düşünmeye başladı. Küçük bir paket Kleenex (Selpak) satın aldı ve bayanlar tuvaletinde mikrofilmi paketteki kâğıt mendillerin arasına yerleştirdi. Tren istasyona vardığında, kağıt mendillerden birini ağzına bastırıp ara ara öksürdü ve tüberkülozdan rahatsız bir hasta görüntüsü yaratmaya çalıştı.</p>

  <p class="calibre1">Trene binmeye hazırlanırken mendil paketini, yolcuların trene binmesine yardım eden kondüktöre verdi. "Rica etsem bana yardım edebilir misiniz, lütfen?" dedi en çaresiz ses tonuyla. Birkaç güvenlik ajanının dikkatle ona baktığını görebiliyordu. Kondüktör onun basamakları çıkmasına yardım etti. Vagona girmek üzere dönünce, kasıtlı olarak adamın elindeki kağıt mendil paketine baktı. Umduğu gibi kondüktör bir anda elindeki paketi anımsadı ve basamaklardan hızla çıkıp "Mendilinizi unuttunuz bayan" dedi. Adam paketi uzatırken, Cohen güvenlik ajanlarının artık ona bakmadığını fark etti ve böylece rahat bir nefes aldı. Bu arada kondüktöre teşekkür etmeyi de unutmadı.</p>

  <p class="calibre1">Ve böylece bütün zamanların en sıkı şekilde korunan sırrı Moskova'ya doğru yola koyuldu. Birkaç gün sonra New York'taki Sovyet Konsolosluğunda bir radyo saatler süren yayınına başladı. Sayfalarca yazılmış beş-rakamlı kod grupları olağanüstü bir mesaj gizliyordu: Manhattan Projesi'nin dünyanın ilk nükleer silahını üretmekte karşılaşılan bilimsel ve teknik engellerin üstesinden geldiğini açıklayan çok gizli teknik raporların çevirisini. Kısa bir müddet sonra, bir grup Rus bilim adamına verilen bu raporların bilimsel açıdan Rosetta taşı -1799'da Mısır'da Reşit civarında bulunan, üstünde Yunanca ve hiyeroglif yazılar olan bazalt tablet- kadar aydınlatıcı olduğu ortaya çıktı. Bu raporlar sayesinde bütün belirsizlikler ve engeller aşılmıştı; artık emindiler, bilim adamlarının Stalin'e söylediği gibi, onlar bir zamanlar üretimi için yirmi ya da otuz yılın gerekli olduğunu düşündükleri Sovyet atom bombasının şimdi çok daha kısa bir sürede, sadece dört yılda tamamlanabileceğini iddia ediyorlardı. Sovyetler Birliği artık onu süper bir güç haline getirecek mucize bir silaha sahip olacaktı.</p>

  <p class="calibre1">Tarihte, çok nadir bir şekilde, bir casusluk operasyonu dünya siyasetinde bu kadar dramatik bir rol oynuyordu. Sovyet istihbaratının BONBON kod adı verdiği atomik casusluk operasyonu daha önce nadiren rastlanan, çok parlak bir başarıya imza attı. Sovyetler bu başarıyı istihbarat uzmanlarının ustalıklarına ve daha da önemlisi karşı tarafı kandırma yetilerine borçluydu. İlk başta Sovyetlerin kabul ettiği gibi, politik ideolojileri adına ülkelerine ihanet etmeyi kabul eden uzun bir liste halindeki vatan hainleri olmasaydı BONBON Operasyonu bu kadar başarılı olamazdı.</p>

  <p class="calibre1">Onlar bu ideolojinin bedelini ağır ödeyeceklerdi.</p>

  <p class="calibre1">1938'de iki Alman bilim adamı deneysel metotla atomu parçalamayı başarıp yirminci yüzyıl biliminde yeni bir sayfa açınca BONBON Operasyonu başlatıldı. Daha sonra Amerikan fizikçi Robert Oppenheimer nükleer fiziğin nasıl dünya siyasetiyle kesiştiğini -ikisi için de çok önemli sonuçlar doğurmuştur- açıklarken şöyle diyecekti: "Biz günahkâr olarak tanındık."</p>

  <p class="calibre1">Dünyadaki diğer meslektaşları gibi, Rus bilim adamları da Alman deneylerinin çok mühim bir gelişmeye işaret ettiğini anladı: şimdiye kadar benzeri görülmemiş bir güce sahip nükleer bir silah -bütün bir şehri tek seferde yerle bir edebilecek güçte gerçekten "mucizevi bir silah"- artık teorik açıdan mümkündü.</p>

  <p class="calibre1">Dünyadaki diğer siyasiler de bunun farkına varmıştı ve Sovyetler de dahil olmak üzere pek çok ülkede gizlice atomik silahlar üzerine araştırmalar başlatıldı. İlk çabalar biraz karamsar şekilde yürütülüyordu; çünkü Japonya, İtalya, İngiltere ve Sovyetler Birliği'ndeki bilim adamları çok büyük bir problemle karşı karşıya olduklarının farkındaydı. Öncelikle bir laboratuarda atom parçalanacak, sonra bu daha yaygın şekilde yapılacak, bir şekilde kontrol edilecek, sonra da bu inanılmaz enerji hedef üzerine fırlatılabilen bir silaha çevrilecekti. Pek çok bilim adamı tüm bunların bir ömürlük sürede başarılabileceğinden bile emin değildi.</p>

  <p class="calibre1">Hem GRU <span class="italic">{GlavnoyeRazevedyaltelnoye)</span> hem de KGB, başlıca Sovyet istihbarat teşkilatları, nükleer silah geliştirmede karşılaşılan bilimsel sorunları anlamışlardı, ayrıca iyi istihbarat teşkilatlarının ele geçirilen bilgileri olduğu gibi kabul etmeyip onları sorgulaması gerektiğini de biliyorlardı. Sonunda batıdaki düşmanlarının herhangi birinin bu aşılması zor engellerin üstesinden gelip gelemediğini araştırmaya karar verdiler.</p>

  <p class="calibre1">En büyük endişeleri Almanya'ydı. Komünizmi Avrupa'dan söküp atmaya ahdetmiş ezeli düşmanları Hitler'in bu nükleer silahlara sahip olduğunu düşünmek bile akıllarda dayanılmaz derecede dehşet verici bir tablo çiziyordu. Bilimsel standartlarla değerlendirildiğinde atom bombasını üretme ihtimali en yüksek olan ülke Almanya çıkıyordu; çünkü Almanya bilimde öncüydü, atom enerjisinin keşfinde ilk bilimsel hamleyi gerçekleştirmişti, ülkenin güney bölgesinde önemli uranyum yataklarına sahipti, gelişim programına yardımı dokunabilecek kayda değer teknik kaynakları vardı. Bunun yanı sıra, Almanya dünyada döteryum oksidinin (ya da ağır hidrojen) üretildiği tek fabrikada idari bir hisseye sahipti. Norveç'teki bu fabrika, kontrollü bir fizyon (bölünme) operasyonunda nötronların yavaşlatılması için gerekli döteryumdan gayet büyük miktarlarda üretiyordu; buradaki düzeneğin devasa elektrik türbinleri 100.000 (450.000 litre) galon normal suyun bir galon (4.5 litre) döteryuma çevrilmesi için gereken enerjiyi sağlıyordu.</p>

  <p class="calibre1">Hepsinden önemlisi, Almanlar başarılı bir bilimsel araştırma projesinin en önemli unsuruna sahipti: beyin gücü. Pek çok bilim adamı ülkeden kaçmış olsa da, Alman ilim dünyasının <span class="italic">Wunderkind'i</span> (harika çocuğu) Werner Heisenberg Almanya'da kalmaya karar vermişti. Bu kararını açıklarken de şöyle demişti: "Almanya'nın bana ihtiyacı var." Ne için ona ihtiyaç duyulmuştu? Nükleer silah programı için tabi ki; çünkü o dünyanın en iyi nükleer fizikçilerinden biriydi, 1925 yılında 23 yaşındayken fiziği zirveye ulaştırıp Nobel ödülü alan bir adamdı. O, geleneksel atom modelinin yanlış olduğunu ispatlamıştı; tanecikler çekirdeğin etrafında gezegenlerin güneş etrafında döndüğü gibi dönmüyordu, aslında Heisenberg'in keşfettiği gibi elektronlar enerjiyle bir yörüngeden diğer bir yörüngeye sıçrıyorlardı. Tüm bunları başarmış zihniyetin neler yapabileceğini tahmin etmek hiç de zor değildi, o atomların dünyasını çözmüştü ve onları havaya uçurabilecek bir yol elbette ki bulabilirdi.</p>

  <p class="calibre1">Rusları endişelendiren başka rahatsız edici ipuçları da vardı. Hitler 1939'da Polonya'nın işgali sırasında Danzig'de yaptığı bir konuşmada "ona sahip olduğumuzda kimse bize saldıramayacak" diye gizemli bir silahtan bahsetmişti; o dönem KGB, öncü Alman nükleer fizikçilerinin Kaiser Wilhelm Enstitüsü'nde toplanıp, nükleer silah araştırmalarına başladıklarını öğrendi. Nükleer fizik araştırmalarının Alman bilim yayınlarından kaybolması da yine bu döneme rastlar. Başka bir ipucu da Alman basınının gelişmekte olan bir "ölüm ışınını imâ etmesi ve bir İstanbul gazetesinin de, kaynağını belirtmeden, Almanların yakında "atom enerjisiyle çalışan süper bir silah" üreteceklerine değinmesiydi.</p>

  <p class="calibre1">Her şey, üretilmekte olan bir Alman atom bombasına işaret ediyordu. 1941'in Haziran ayında Almanya'nın Sovyetler Birliği'ni işgal etmesi, Sovyet istihbaratının görevini her zamankinden daha acil bir hale getirmişti: Stalin, Hitler'in Rusları savunmasız bırakacak bir silahla donanmak üzere olup olmadığını öğrenmesi için, istihbarat teşkilatının elinden gelen tüm çabayı sarf etmesini emretti. Her ne kadar beklenmedik bir kaynaktan, İngiltere'den öğrenilse de istihbarat teşkilatı Stalin'in istediği yanıtı vermeyi başardı.</p>

  <p class="calibre1">Ruslar gibi İngilizler ve onların Amerikan müttefikleri de Almanya'nın bir atom bombasına sahip olma ihtimalinden ciddi şekilde endişelenmeye başlamışlardı. İngilizler, göçmen Alman bilim adamlarının Almanya'da kalan meslektaşlarının bir atom bombası geliştirme çabası içinde olduklarını belirten uyarılarından esinlenerek Tüp Alaşımları Projesi kod adı altında kendi programlarını başlattılar. Manhattan Projesi ise, Albert Einstein'ın Başkan Roosevelt'e Alman atom bombası hakkında yazdığı uyarı mektubundan sonra kuruldu. (Sonunda İngiliz ve Amerikan çalışmaları tek bir proje altında birleştirildi ve bu proje 1945 yılında çalışır vaziyette bir bomba üretmeyi başardı.)</p>

  <p class="calibre1">Her ne kadar İngilizler oyunun çok başında Almanların bir bomba üretemeyecekleri sonucunu elde ettiyse de, öncelik İngiliz-Amerikan atom bombası projesine verildi. Amerikanlar, İngilizlerin Alman nükleer programının incelikleri hakkında gayet sağlam bir şekilde bilgilendirildiğini fark edince çok şaşırdılar; ama İngilizler müttefikleri bu sağlam bilgilerin kaynağı hakkında baskı yapınca onları aydınlatmaktan vazgeçtiler. İngilizler Almanya'daki "en değerli kaynaklarını (Paul Rosbaud, GRIFFIN) korumak için tüm bu detayları nasıl öğrendiklerini açıklamak istemediler. Bu nedenle İngilizler, müttefiklerine gayet emin bir şekilde Almanların "yanlış viraj" aldıklarını ve savaş sona ermeden bir Alman bombası üretmelerinin mümkün olmadığını belirtince, Amerikanlar şüphe duymaya başladı.</p>

  <p class="calibre1">En çok şüphe edenler arasında yer alan Manhattan Projesi başkanı ve aynı zamanda onun istihbarat kolu şefi Generai Leslie Groves, Alman nükleer programının ne durumda olduğunu öğrenmekle görevlendirilmişti. Almanya'da GRIFFİN gibi kaynaklar olmadan, Grove'un istihbaratçıları ancak dolaylı ipuçlarını süzgeçten geçiriyor ve programın gayet iyi işlediği ve anında nükleer bir silah üretebileceği sonucuna ulaşıyordu. OSS'de Alman kaynakları olmadığı için aynı sonuca ulaşmıştı.</p>

  <p class="calibre1">Bu iki hüküm de yanlıştı. Aslında GRIFFIN (İngilizler de tabi) haklıydı: Almanlar çaresizce tıkanıp kalmışlardı. Onlar yalnızca bomba yapımında önemli elementlerden biri olan plütonyumu, işlenmiş uranyum ürününü, gözden kaçırmamışlar; aynı zamanda kontrollü nükleer reaksiyon deneyini çalışabileceği büyüklükte yapmayı becerememişlerdi. (Enrico Fermi bu hataya düşmemişti, 1942'de dünyanın ilk zincirleme nükleer reaksiyonunu yapmayı başardı, bu başarı bomba yapmak için atılan ilk önemli adımdı.)</p>

  <p class="calibre1">İngilizler Grove'dan Alman atom bombasının yakında vaki olacağı inancını destekleyen çok zayıf olsa bile elle tutulur bir kanıt göstermesini istedi. Grove böyle bir kanıtın olmadığını kabul etti, ama enteresan bir fikir ileri sürdü: hiçbir kanıtın olmaması Alman bombasının varlığını ispat ediyordu. Bu delil yetersizliği, hiçbir sızıntıya izin vermeyen, göz açtırmayan bir güvenlik sistemine işaret ediyordu.<a id="filepos310140"></a><sup class="calibre10"><small class="calibre8"><a href="#filepos375393"><span class="calibre8">2</span></a></small></sup></p>

  <p class="calibre1">İngilizler onunla bu konuyu tartıştığında, Grove şöyle demişti: "Peki ama, siz de <span class="italic">emin</span> olamazsınız". GRIFFIN sayesinde İngilizler elde ettikleri sonuçlardan gayet emindiler; ama sadece tedbirli davranmak açısından, Tüp Alaşımları Projesinde çalışan genç ve zeki bir fizikçiyi GRIFFIN'in elde ettiği sonuçları bilimsel açıdan değerlendirip, tamamen güvenilir olup olmadığına kanaat getirmesi için görevlendirdiler. Bu vazife için seçilen fizikçinin ismi Alan Nunn May'di. Tesadüf ki, May Tüp Alaşımları projesini en ince detayına kadar Moskova'ya bildiren bir KGB maşasıydı. Bu görevle ekstra bir kazanç daha elde etmişti. Böylece Ruslar, May sayesinde, hem Almanların bomba yapma umutlarının kalmadığını, hem de Amerikanların, Alman bombası tehdidiyle kendi silahlarının üretimine başladıklarını öğrendi.</p>

  <p class="calibre1">Bu noktada, Sovyet istihbaratı çok kritik bir karar aldı. Almanlar bombayı üretemediğine göre, bomba konusunda geriye tek bir alternatif kalıyordu; İngiliz-Amerikan projesi. Açıkçası sadece bu iki müttefik atom silahları üretmek için gerekli kaynaklara sahipti. Bu nedenle Sovyet istihbaratı Alman programını tamamen göz ardı edecek, tüm çabasını İngiliz-Amerikan projesi üzerinde yoğunlaştıracaktı. Daha basitleştirecek olursak, Amerikan atom bombası tehdidi -ve bombanın "ana düşmanlarına" savaş sonrası güç vermesi -zayıf Alman bombası tehdidine nazaran çok daha ciddiydi.</p>

  <p class="calibre1">Sovyet istihbaratına elinden gelen tüm çabayı sarf edip, bu Müttefik bombanın sırlarını ortaya çıkarması emredildi. Böylece Sovyetler Birliği ona ayak uydurabilecekti. Bu operasyona BONBON kod adı verildi.</p>

  <p class="calibre1">Sovyet dış istihbarat teşkilatı kocaman bir makine gibi harıl harıl çalışmaya başladı. KGB'nin İngiltere'deki yıldız köstebeği Donald Maclean'a, bomba üzerine yapılan İngiliz-Amerikan müzakereleri hakkında bulabildiği her şeyi iletmesi emredildi. O da ingiliz ve Amerikanların birlikte aldıkları çok gizli kararlar hakkında 60 sayfalık cevher değerinde bir rapor sundu. KGB ayrıca göçmen İtalyan Komünist fizikçi Bruno Pontecorvo'yu ikmal etti, onun değeri kendisi gibi göçmen bir bilim adamı olan Enrico Fermi ile olan samimi ilişkisinden kaynaklanıyordu. Bu bağlantı Ruslara Fermi'nin 1942'deki başarılı nükleer reaksiyon deneyi hakkında çok önemli bilgiler sağladı.</p>

  <p class="calibre1">Bu sırada KGB ve GRU ajanları bomba üzerine araştırma yapan yardımcı bir şubeye, Kanada'ya yerleştirildi. Orada bu ajanlar bomba için gerekli plütonyumun üretilmesinde kullanılan gazlı yayılım yöntemi gibi hayati önem taşıyan teknik sırları ortaya çıkaran bir düzine Kanadalı komünisti çabucak harekete geçirdi. Ruslar, Alan Nunn May'in bomba programının Kanada şubesine tayin edilmesiyle yeni bir avantaj daha elde ettiler, Alan bu pozisyonda iken Ruslara işlenmiş uranyum örnekleri gönderdi.</p>

  <p class="calibre1">Ama operasyon tam olarak Birleşik Devletlerde gerçekleştirildi; bu da büyük bir oranda üstün yetenekli beş istihbarat memurunun çabaları sayesinde sağlandı:</p>

  <p class="calibre1">GREGORY KHEIFETZ: San Francisco'daki <span class="italic">rezident.</span> Kheifetz 1939'da Massachusetts Teknoloji Enstitüsü'nde (MİT) öğrenciydi ve burada aldığı eğitim, onun nükleer fizik dalını çok iyi kavramasını sağlamıştı. O, çok dikkatli bir şekilde Amerikan bilim topluluğu içindeki komünizm sempa<span class="calibre6">tizanları ile bir dizi temasta bulunmaya çalıştı. Bu temaslar şimdi meyvesini veriyordu: Kheifetz, Birleşik Devletler atom enerjisi araştırma merkezi ve Manhattan Projesi için ana ikmal bölgesi olan Berkeley'deki Radyasyon Laboratuarı'na gizlice girebilmişti. (Buranın müdürü, Robert Oppenheimer, proje başkanı oldu.) Laboratuarda çalışan üç maşa sayesinde, Kheifetz 1941'in sonlarına doğru Moskova'yı Amerikan bomba projesinin gidişi hakkında bilgilendirdi. Ayrıca kaynaklarının çok geniş olduğunu taahhüt eden Kheifetz, Amerikanların başaracaklarından emin göründüklerine de dikkat çekti.</span></p>

  <p class="calibre1">VASSILI ve ELIZABETH ZARUBIN: Washington D.C.'de <span class="italic">rezident.</span> Vassili Zarubin diplomatik maskesi altında, Birleşik Devletler'deki BONBON Operasyonu'nun baş sorumlusuydu. Kaliteli bir KGB ajanı olan eşi Elizabeth, beş dilde akıcı bir şekilde konuşabiliyor ve Sovyetler Birliği'nin de bir müttefik olarak atom bombasını paylaşması gerektiği düşüncesine ılımlı bakan Amerikan komünistleriyle kapsamlı temaslarda bulunuyordu. Elizabeth projede yer alan öncü bilim adamı PERSEUS'u ikmal etti (KGB onun gerçek kimliğini hiçbir zaman açıklamadı). Ayrıca ingiltere'de Tüp Alaşımları projesinde çalışırken KGB'ye hizmet etmiş olan komünist, göçmen Alman bilim adamı Klaus Fuchs'i de ele geçirmişti. Onu Los Alamos bölgesinde çalışmaya ikna etti ve Fuchs orada Zarubinlere bombanın yapımına ilişkin detaylı teknik bilgiler sağladı. Bu istihbarat Sovyetler Birliği'nin ilk atom bombasının inşasında çok kritik bir rol oynadı.</p>

  <p class="calibre1">GAIK OVAKIMIAN: New York'ta AMTRONG (Sovyet ticari organizasyonu) temsilciliği maskesi altında işlem gören, en önemli KGB hafiyesi olan Ovakimian, ajan ikmal etme konusunda bir dahiydi. 1930'larda Amerikan teknolojisini çalmak amacıyla pek çok Amerikan komünistini ikmal etmişti. İkmal ettiği komünistleri atom bombası hakkında bilgi toplamakla görevli casuslara çevirdi ve bu arada Julius ve Ethel Rosenberg adındaki iki maşanın Los Alamos'da bir akrabaları olduğunu öğrendi. Bu kişi, Ethel'in erkek kardeşi David Greenglass'tı, önemli bir mevkide değildi, sıradan teknik bir görevi vardı ama çok kritik bir rol oynadı: projenin en sıkı şekilde korunan sırlarından birini deldi, bombanın eşi görülmemiş dizaynının bir kalıbını yapmayı başardı.</p>

  <p class="calibre1">ANATOLI YATSKOV: New York'a yerleştirilen diğer önemli bir KGB ajanı olan Yatskov da çok miktarda Amerikalı komünisti ikmal etmişti, özellikle de Birleşik Devletler hükümetinde yetkiye sahip olanları. KGB'yi, Manhattan Projesi'nin faaliyet alanı ile uranyum gereksinimini karşılamak için dizayn edilmiş üretim tesisatı hakkında bilgilendirdi (Bu Rusların, Amerika'nın ortalama kaç bomba üretebileceğini tahmin etmesini sağlıyordu).</p>

  <p class="calibre1">1944'e doğru Manhattan Projesi, BONBON Operasyonu tarafından iyice delinmişti ve hemen hemen Rusların onun hakkında bilmediği hiçbir şey kalmamıştı. Moskova yaklaşık iki yüz maşanın sağladığı istihbaratla, doğrudan projenin komuta merkezinden çalınmış olan 286 çok gizli dokümana sahip olmuştu. BONBON Operasyonu'nun izleme ve rapor etme görevi sona eriyordu.</p>

  <p class="calibre1">Fakat zafer an meselesiyken bir felaket meydana geldi. Bu felaket Rusların hiç beklemediği bir yerde patlak vermişti; onların radyo düzeneklerinde. Şimdi onların da fark ettiği gibi, böyle büyük yığınlar halindeki materyali Moskova'ya radyo ile iletmenin bedeli ağır olacaktı; çünkü bu durum şifre memurlarına dayanabileceklerinden çok daha fazla iş yüklemişti. Hayati istihbaratın çok acil bir şekilde iletimi sırasında memurlar bazı hatalar yaptı. Bazı durumlarda tek kullanımlık bloknotları iki kez kullanma hatasına düşmüşler, başka bir durumda bilgileri çok hızlı iletebilmek için kolay şifreler kullanmışlardı ve bazen de dikkatsizce değişik ajanlar ve maşalar hakkında gereksiz pek çok detay vermişlerdi. Amerikan ve İngiliz istihbarat teşkilatları 1945'te Rusya'yı hedef aldı ve geniş yığınlar halindeki savaş zamanı Rus istihbarat bağlantılarını kırmaya başladı.</p>

  <p class="calibre1">Kısa bir süre sonra, BONBON Operasyonu'nun kirli çamaşırları ortaya döküldü. Fuchs, Zarubin'in anahtar kuryelerinden biri olarak Harry Gold adıyla yakalandı. KGB mümkün olduğu kadar çok adamını oradan aldırmaya çalıştı; Lona Cohen ve eşini dışarı çıkarmayı başardı, ama Rosenberger sahte pasaportlarını alamadan yakalandılar. Bruno Pontecorvo kaçmayı başarmıştı ama Fuchs (itiraf etti) ve Alan Nunn May tutuklandı.....</p>

  <p class="calibre1">Olayları daha da çıkmaza sürükleyense, GRU'nun Igor Gouzenko adlı şifre memurunun 110 şifreli telgrafla birlikte Kanada, Ottowa'da teşhis edilmesiydi. Bu BONBON Operasyonu'nun iletişim trafiğinin daha çok delinmesine sebep oldu. Operasyonun tüm Kanada şubesi, Birleşik Devletler'deki diğer maşalarla birlikte teşhis edildi.</p>

  <p class="calibre1">Zarubinler ve diğer üst düzey Sovyet istihbarat ajanları, BONBON Operasyonu gözleri önünde parçalanırken, diplomatik dokunulmazlıkları sayesinde Moskova'ya geri dönebilmişlerdi. Moskova Merkezi olarak bilinen KGB karargâhında soğukkanlılıkla karşılandılar; çünkü karargâh felaketin sorumlusunun zayıf şifre güvenliği olduğunu düşünüyordu. KGB ile GRU'nun kıdemli memurlarının, atom bombasını çalmak için oluşturulan bu geniş Sovyet istihbarat ağının gelecek operasyonlar için daha elverişli bir hale geleceğini hiç bıkmadan usanmadan hatırlatmalarına rağmen, şimdi o ağ perişan bir şekilde yerlerde sürünüyordu. Moskova'nın benzer bir ağı yeniden yapılandırması yılları alacaktı ama hiçbir zaman bunu tam olarak başaramadı.</p>

  <p class="calibre1">BONBON Operasyonunun çöküşünün gerçek yükü, Sovyet istihbaratının en çok ihtiyacı olduğu zaman kendilerini şevkle onun hizmetine adayan Komünistlerin omzunda kaldı. Onların hıyanetleri şimdi apaçık ortadaydı ve onlara duyulan güveni tamamen yerle bir etmişti. Onlar Soğuk Savaşın düzene başkaldıranları sindirme avı içinde darmadağın olacaklar ve Amerikan komünizmi sonsuza kadar yok edilecekti, tabi bir noktaya kadar İngiltere ve Kanada'daki emsalleriyle birlikte.</p>

  <p class="calibre1">Sonunda BONBON operasyonu için tuhaf ama önemli bir dipnot düşüldü. Bu dipnot, 1945 baharında Heisenberg ve diğer Alman nükleer fizikçilerinin hapsedildiği bir İngiliz mülküne geldi. Alman fizikçiler, Amerikan, İngiliz ve Rusların onların beyninden faydalanmak istedikleri için orada tutulduklarını düşünmüşlerdi. Ama hiç kimse gelip onlara ne bildiklerini sormuyordu. Onları asıl şok eden şey: 7 Ağustosta Hiroşima'ya atılan atom bombası haberi oldu.</p>

  <p class="calibre1">O an, Almanlar yüzyılın en büyük bilimsel eserinde, bırakın baş rolü, sadece figüran rolünü üstlendiklerini anladılar. Heisenberg'in belirttiği gibi tarih onların yanından geçip gitmişti. Ulusların kaderinde son sözü söyleyen bilimin gücü, şimdi yaban ellerdeydi.</p>

  <p class="calibre1">Son olarak "Ve Tanrı hepimizin yardımcısı olsun" dedi.</p>

  <h2 class="calibre7" id="sigil_toc_id_16">BLACK TOM ALMAN SABOTAJ OPERASYONU 1915-1917 <span class="italic1">Amerika'yı Havaya Uçurmak</span></h2>

  <p class="calibre1">1916 yılının 29 Temmuz Cumartesi gününün şafak sökmeden önceki ilk saatleri, henüz aydınlanmamış boş sokaklar ve New York. O gün New York sakinleri mevsim normalleri dışında 23 derecelik serin bir havaya şahit olacaklardı. Aslında o sabah, sıra dışı güzellikte hava şartlarının yaşanacağı bir haftayı müjdeliyordu. Yazın alışılagelmiş nemli havasının yerine böyle serin hava şartlarıyla karşılaşan New Yorklular bu duruma hem şaşırmış hem de sevinmişti. Pek çoğu bu havayı değerlendirmek için ertesi günü, Coney Island'm oyun alanına gidip şehrin üç profesyonel takımından birinin beyzbol maçını izleyerek geçirmeyi planladı.</p>

  <p class="calibre1">O sabah erkenden basılan gazeteler, Avrupa'da giderek şiddetlenen savaş haberleriyle doluydu; ama çoğu okuyucu dikkatini savaş haberlerinden son yılların en heyecanlı beyzbol sezonunun haberleri üzerinde yoğunlaştırmıştı. Gazete haberleri, Brooklyn Robinleri (=Brooklin'in kızıl ardıç kuşları) -daha sonra takım, ismini Dodgers (=hilekarlar) olarak değiştirmiştir- takımının dış saha oyuncusu Casey Stengel'in, St Louis Kardinallerini yenmek için önceki gün Ebbets sahasında attığı sekizinci üç kalelik top vuruşlarından bahsediyordu. Bu arada ikinci ve üçüncü minder arasında oynayan oyuncusu Honus Wagner ile ön plana çıkmış olan Pittsburg Korsanları takımıyla Devler takımı arasında Polo Grounds'da oynanacak büyük cumartesi müsabakasına da yer vermişti.</p>

  <p class="calibre1">Özgürlük Heykeli yakınındaki New Jersey'den New York Koyu'nun üstüne çıkıntı yapan dağlık burunun üzerindeki geniş doldurma bölgesi Black Tom diye adlandırılmıştı. O gece Black Tom'daki Ulusal Rıhtım ve Depolama Şirketi'nin gece bekçileri günlük devirlerini yaptılar: Ertesi gün Avrupa'daki harp alanlarına gitmek üzere gemiye yüklenmeyi bekleyen büyük harp silahlarının geniş yığınlar halindeki mermi kovanlarını, yivli silah cephanelerini ve oraya sıralanmış barut kutularını tek tek kontrol ettiler. Orada yaklaşık 90 hektarlık (45 acres) Black Tom arazisinin her bir karesini kaplayan milyonlarca ton patlayıcı vardı. Amerikan silah fabrikalarının verimi, Büyük Britanya, Fransa ve Rusya'ya savaş malzemeleri sağlayarak gayet güzel bir kazanca çevrilmişti.</p>

  <p class="calibre1">Dünyanın en yoğun şekilde nüfuslanmış alanlarının birinden sadece beş mil uzakta olan bu geniş patlayıcı kutusu hakkında şimdiye kadar halktan en ufak bir şikayet gelmemisti. 24 saat durmadan işleyen bu silah fabrikalarında pek çok işçi çalıştırılıyordu ve New York limanı da bu hızlı satıştan gayet mutluydu. Savaş, Amerikan tophaneleri için başarı demekti ve hiç kimse bu başarıdan şikayetçi değildi. Elbette ki, Başkan Woodrow Wilson gibi pek çok Amerikalı için savaş iğrenç bir şeydi, ama Birleşik Devletler tamamen tarafsız olduğu için Amerikalıların bu şeyin içinde yer alması mümkün değildi. 3000 mil genişliğindeki okyanusun ardında güvende olan Amerika için, Avrupalılar birbirini öldürürken onun kazanç sağlamasının bir zararı yoktu.</p>

  <p class="calibre1">Fakat sabah saat 2:08'de savaş Amerika'ya da geldi.</p>

  <p class="calibre1">Black Tom bölgesinde geceyi gündüze çeviren müthiş bir patlama oldu. Patlamadan yayılan şok dalgaları Manhattan'daki camları paramparça etti, şarapneller Özgürlük Heykeli'ne çarptı, göçmen girişi olan Ellis Island bölgesindeki binalarda geniş delikler açıldı ve Brooklyn Köprüsü sallandı. Maryland kadar güneyde olan insanlar bile patlamanın sesiyle uyandı.</p>

  <p class="calibre1">Dünyanın sonunun geldiğini düşünen Manhattanlılar kırılan cam sesleriyle yataklarından fırlayıp, ne olduğunu anlamaya çalışan gözlerle caddelere koştular. Güneyde New Jersey sahilinde çok büyük bir yangın olduğunu gördüler. Onlar bu yangını izlerken daha az etkili birkaç patlama daha oldu; ama 20 dakika sonra ilki kadar yıkıcı, büyük bir patlama daha meydana geldi. Çok katlı, yüksek binalar rüzgarda sallanan körpe fidanlar gibi titriyordu. Sonra sessizlik hakimdi. Bu büyük yangın, bir mil genişliğindeki duman bulutuyla güneye doğru şiddetleniyordu.</p>

  <p class="calibre1">Şafak söktüğünde, yetkililer ne olduğunu anlamaya başladılar. Black Tom'un cephane kümeleri alev almış ve depo edilen tüm o malzemelerden geriye sadece kül yığmlarıyla eğilmiş çelik parçaları bırakan devasa bir patlamaya sebep olmuştu. Mucizevi bir şekilde patlamada sadece iki kişi ölmüştü, ikisi de Black Tom bölgesinde çalışan gece bekçileriydi. Bunun dışında 38 kişi yaralanmıştı ve bunların çoğu etrafta uçuşan cam kırıkları tarafından bir yerleri kesilen Manhattan sakinleriydi.</p>

  <p class="calibre1">Yangını söndürmek bir günden fazla zaman aldı. Daha sonra patlama bölgesini incelemek için yangın tehlikesine karşı binaları kontrol eden görevlilerle, endüstriyel patlayıcı uzmanları geldi. Onlar bir çeşit serseri kıvılcımın ya da tesadüfi bir yıldırım düşmesinin cephaneyi ateşlemiş olabileceğini düşündüler. Bu patlama karşısında sinirlenen New York yetkilileri belki de cephanenin Black Tom gibi açık bir alanda tedarik edilmesinin iyi bir fikir olmadığı konusunda ikna edildi. Yeni, daha güvenli bir depolama tesisatının kurulacağı ve Black Tom gibi bir facianın tekrarlanmayacağı söylendi.</p>

  <p class="calibre1">Yavaş yavaş Black Tom olayı insanların belleklerinden silinmeye başladı ve onun yerini 1916'nın fevkalade yazının eğlenceleri aldı. Ama Lehigh Vadisi Demiryolları yöneticileri bu durumu pek unutacağa benzemiyordu; Black Tom faciasında buharlaşan yük vagonları, raylar ve demiryolu makasları yüzünden milyonlarca dolar zarara girmişlerdi ve bu patlamanın nedenini ortaya çıkarmaya kararlıydılar. Eğer patlamanın Ulusal Rıhtım ve Depolama Şirketi'nin bir ihmali yüzünden kaynaklandığını ispatlayabilirlerse, demiryolunun kayıplarını karşılaması için şirkete sivil mahkeme davası açılacaktı....</p>

  <p class="calibre1">Olayı araştırması için demiryolu tarafından bir grup gizli dedektif kiralandı. Dedektiflerin çalışması sonucu birkaç gün içinde, Black Tom'daki gece bekçilerinin başlarına bela olan sivrisinek bulutlarını kendilerinden uzaklaştırmak için geceleri ateş yakmayı alışkanlık haline getirdikleri ortaya çıktı. Fakat Black Tom bölgesinin yakınında oturan görgü şahitleri patlamanın olduğu gece böyle bir ateş görmediklerini söylediler; onlar sadece Black Tom'un ortasındaki raylar üzerinde duran kapalı bir yük vagonunun içinde küçük bir ateş gördüklerini belirttiler. Bu çok anlamsızdı. Detektifler Black Tom'da çalışan her bekçiyi dikkatlice izlediler. Bazıları sivrisinekleri kaçırmak için sahil kenarında, varillerin içinde ateş yaktıklarını itiraf etti; ama hiçbirinin kapalı yük vagonu içindeki ateşten haberi yoktu. Sivrisinekler için yaktıkları ateşin patlayıcılardan mümkün olduğu kadar uzakta, çelik variller içinde ve suya yakın yerlerde yakıldığını belirttiler. Hiçbiri bunca mermi yığını arasında kapalı bir yük vagonunun içine ateş yakmazdı.</p>

  <p class="calibre1">Dedektifler patlamadan birkaç ay önce işten ayrılan bir gece bekçisini takip ettikleri zaman beklemedikleri bir yanıtla karşılaştılar. İrlanda göçmeni olan bu adam önceleri olay hakkında hiçbir şey bilmediğini iddia etti, ama detektifler hemen onun bir ayyaş olduğunu anladılar. Onu bir bara götürüp durmadan içki içirdikten sonra, yavaş yavaş çenesinin düşmeye başladığını fark ettiler. O önce "gizli plan" dediği şeyin bir parçası olduğunu iddia ederek patlamadan elde ettiği kazanç hakkında övünmeye başladı, sonra da detektiflere onu yapanın <span class="italic">"jairmans"</span> olduğunu söyledi. Sonrada bir grup Alman casusundan oluşan fantastik bir gizli planın taslağını çizmeye başladı. Amaç Black Tom'u havaya uçurarak savaşta Müttefik güçlere destek sağlayan Birleşik Devletler silah fabrikalarına gözdağı vermekti. Manhattan'ın kahve -rengi kumtaşından yapılmış evlerinde yapılan gizli toplantılarda İngiliz karşıtı İrlanda göçmenlerini ikmal etmek için çok para döküldü, Black Tom'un güvenlik sistemi hakkında bilgi vermeleri için gece bekçilerine rüşvet teklif edildi ve son olarak birinci sınıf Alman sabotajcıları bombaları Black Tom'a yerleştirdi. Bu tehlikeli bombaları yerleştirirken neredeyse kendilerini havaya uçuracaklardı.</p>

  <p class="calibre1">Tüm bu anlatılanlar sanki dehşet verici bir casus kurgusundan alınmış gibiydi, ama dedektifler anlatılanların arkasını iyice deşmeye devam etti. Sonunda bu sarhoş adamın doğru söylediğini gösteren yeterli delil elde edilmişti, evet doğruydu: Black Tom'a sabotaj düzenlenmişti. Demiryolu işletmesinin hâlâ, bu itirafları depolama şirketine gevşek güvenlik sistemi yüzünden açılacak bir davada kullanma umudu olsa da, bu öğrendikleri onu pek tatmin etmiş görünmüyordu. Ama zaten dedektifler yeminli beyan almak için gece bekçisine geri döndüklerinde, o çoktan gitmişti. Komşuları onun birkaç "Alman adam"la gittiğini belirtti. Sonra da tamamen ortadan kayboldu.</p>

  <p class="calibre1">Bu dedektiflerin ilk şüphelerinde haklı oldukları tam 63 yıl sonra kesin olarak ispatlanmış olacaktı. Black Tom patlamasının ardındaki gerçeğin su yüzüne çıkması için de hemen hemen bu kadar uzun bir süre gerekliydi.</p>

  <p class="calibre1">Black Tom olayı Birinci Dünya Savaşı sırasında Alman istihbaratının Birleşik Devletler'de imza attığı en önemli başarıydı. Fakat Almanların en iyi ajanları tarafından tasarlanıp yürütülen bu görülmeye değer sabotaj operasyonu, aynı zamanda Almanlar için tam bir felaket olmuştu. Harikulade bir havai fişek gösterisiyle Alman istihbaratı kendisini feda etmiş ve asıl yapması beklenen vazifeyi başaramayacağı garantilenmişti. Black Tom Almanya için çok ciddi sonuçlar doğurmuştur, o sadece Amerikan kamuoyu üzerinde kötü bir etki yaratmamış, aksine Amerika'nın savaş hakkındaki yaygın tutumunu tersine çevirip sonunda Amerikan'ın savaş ilan etmesine sebep olmuştur, ki bu olay Birinci Dünya Savaşı'nda Alman yenilgisinin en önemli sebebidir.</p>

  <p class="calibre1">Almanların bu felaket sırasında ikmal ettiği Amerikan göçmenlerin durumu da pek iç açıcı değildi: "Amerikan vatandaşlığı elde etmiş bu göçmenlere" karşı yenilenen bir milli güvensizlik oluşmuş ve onlara karşı politik bir ayrım güçlenmeye başlamıştı. Ayrıca Amerikan toplumu için de bazı etkileri olmuştur: Amerika'da dahili güvenlik sistemi kurulmuş ve bu sistem ulusun tarihi boyunca sivil özgürlüklere getirilen en büyük tehdit olmuştur.</p>

  <p class="calibre1">Tüm bunlar küçük bir grup adamın yaptıklarından kaynaklanmıştı ama alınan önlemleri kaçınılmaz kılan onların geçmişleri ve bıraktıkları izlenimdi.</p>

  <p class="calibre1">Birinci Dünya Savaşı patlak verdikten dokuz gün sonra, Birleşik Devletler'deki Alman Büyükelçisi Kont Johann von Bernstoff, Berlin'de Dış İşleri Bakanlığı'nda yapılacak gizli bir konferansa çağırıldı. Von Bernstoff e, Alman Genel Kurmaylığının istihbarat servisi <span class="italic">Dienst III-B'nin</span> Birleşik Devletlerde büyük bir istihbarat operasyonu başlatmaya karar verdiği bildirildi. Bu operasyonun dört ana gayesi olacaktı: (1) Amerikanların tarafsız kalmasını sağlamak, (2) muhtemel İngiliz propagandalarına karşı kapsamlı propaganda operasyonları yürütmek, (3) Amerikan limanlarından Müttefik devletlere gönderilen silah dolu gemiler hakkında istihbarat toplamak, (4) Almanya ile ilişkisi kesin olarak gizlenmiş maşalar aracılığıyla mümkün olduğu zaman bu tahmil bölgesine sabotaj düzenlemek.</p>

  <p class="calibre1">Bu operasyondan tamamen von Bernstoff sorumlu olacaktı; ama zamanının büyük bölümünü güç koridorlarını kullanarak Amerika'yı bu Avrupa savaşından uzak tutmak için harcayacaktı. Diğer görevler için, <span class="italic">III-B</span> Amerika'ya en iyi hafiyelerini yollayacaktı. Bu hafiyelere ödeme, von Bernstoff un kontrolünde, 15 milyon dolarlık -o günlerde inanılmaz bir miktardı- bir bütçeden yapılacaktı.</p>

  <p class="calibre1">Amerika'ya gönderilen çeşit çeşit ajanlar sayesinde, von Bernstoff biraz soluk alabilmişti. Onların arasında istihbarat bölümüne yönlendirilmiş Karl Boyed adında bir deniz subayı vardı. Von Bernstoff bu deniz subayının fanatik bir Alman milliyetçisi olduğunu fark etmişti, çünkü bu deniz subayına göre casusluk anavatanına çok büyük getiriler sağlayacaktı. Ama onun casusluktan anladığı, bir şeyleri havaya uçurmaktan ibaretti.</p>

  <p class="calibre1">Bu görüş, grubun Franz von Papen adındaki Prusyalı bir süvari askeri olan lider ajanında da hakimdi. Von Bernstoff un Birleşik Devletlerde sabotaj operasyonları yürütmenin kötü bir fikir olduğunu söylemesi ve bunun Amerikan kamuoyunda ters tepki yaratacağı konusundaki uyarılarına rağmen, Von Papen de tıpkı deniz subayı olan meslektaşı gibi sabotaj fikrine takılıp kalmıştı. Zaten von Bernstoff un söylediklerini kaâle bile almamıştı.</p>

  <p class="calibre1">Grubun diğer bir üyesi olan Horst von der Goltz, von Papen'in kilisede pazar günü din dersleri veren bir rahip gibi göründüğünü söyledi. İngilizlere olan nefretiyle hırslanan von der Goltz, hemen bir plan öne sürdü, çok sayıda İrlandalı göçmeni ikmal edip Kanada'ya bir saldırı düzenleyeceklerdi. Von Bernstoff bu fikri hemen geri çevirdi, ama von der Goltz'un sorun yaratmaya devam edeceğini düşündü.</p>

  <p class="calibre1">Her ne kadar büyükelçi diğer iki ajan hakkında daha az endişe duysa da, Alman istihbaratının böyle adamları niye ikmal ettiğine anlam veremedi. Onlardan biri haznedar olarak hizmet etmesi için, ticari ataşe maskesi altında Alman elçiliğine gönderilen Heinrich Albert'ti. Von Bernstoff onun her sabah kendine güçbela çeki düzen veren dalgın bir acemi olduğunu keşfetti. Keza o Alman istihbaratı tarafından gizlice satın alınan Manhattan'ın ünlü kahverengi taşlarından yapılmış pahalı evinde oturan, çok güzel ve çekici bir opera sanatçısı olan Martha Held'den de etkilenmediğini belirtmişti. Held'in orada oturmasının nedeni New York'ta yürütülen istihbarat operasyonları için bir emniyet evi sağlamaktı, özellikle de İngiliz tahvili için yapılacak operasyonlar için. Von Bernstoff bu planın işleyeceğinden pek emin değildi, çünkü Held gür sesiyle, her gece alışkanlık haline getirdiği gibi, Wagnerian melodilerinin provasını yapacaktı ve böylece mahallede tüm dikkatleri kendi üzerine toplayacaktı, tabi onun tek kelime İngilizce konuşmaması da cabası.</p>

  <p class="calibre1">Her şeye rağmen, başlangıçta Alman casuslar bazı başarılar elde ettiler. Von Papen, şehir liman bölgesindeki ayak takımının ikmal edildiği bir operasyon başlattı. Bu ikmaller kendi adlarına pasaport alacaklar ve bu pasaportlar savaş patlak verdiğinde İngiliz deniz kuşatma gemileriyle dönemeyecek olan ve Birleşik Devletlerde kapana kısılan binlerce Alman askeri yedek subayının ülkeden çıkarılmasında kullanılacaktı. Bu pasaportlar onların tarafsız Amerikanlar olduğunu tasdik edecek, onlar da serbestçe seyahat edebileceklerdi.</p>

  <p class="calibre1">Boyed ise yürüttüğü bir operasyonda bulaşıcı ve tehlikeli bir hayvan hastalığı olan sakağının öldürücü kültürünü , ekle etmişti; bu mikroplar İngiliz ve Fransızlara gönderilecek olan silahların gemilere yüklenmesinde kullanılan atlara ve katırlara bulaştırılacaktı. Bu arada, enerjik von der Goltz da kimyacıları toplayıp sigara ve iri parçalı maden kömürü şeklinde patlayıcılar yaptırmıştı. Bu patlayıcılar saatli bomba şeklinde düzenlenip, İngiltere'ye gitmeye hazırlanan gemilerin ambarına atılıyordu; gemiler kıyıdan uzaklaşıp gözden kaybolunca fitil ateşleniyor ve bomba infilak ediyordu. Pek çok gemi bu şekilde açık denizde yok edildi.</p>

  <p class="calibre1">Elde edilen ilk başarılar ne kadar etkileyici olsa da, 1915'te <span class="italic">Dienst III-B'den</span> gelen bir bildiride Amerikan fabrikalarından Müttefik ordulara yapılan silah yardımının kesilmesi için daha fazla çaba harcanması emrediliyordu. Von Bernstoff un tüm itirazlarına rağmen tüm güç bir sabotaj operasyonunun düzenlenmesi emrediliyordu.</p>

  <p class="calibre1">Eski süvari askeri olan Prusyalı von Papen bu vazifeyi üstlendi. Müsrif bir şekilde harcamalar yaparak o ve diğer Alman ajanlar Amerika'nın geniş İrlandalı göçmen nüfusu arasından maşa ikmal etmeye devam ettiler. Bu ikmaller sırasında İrlandalılara onların anavatanına zulmedenleri defetme sözü veriliyordu.</p>

  <p class="calibre1">Almanlar bunlardan çok daha çekici bir ödül de sunuyorlardı: İngilizler def edildikten sonra özgür ve bağımsız bir İrlanda vaadi.</p>

  <p class="calibre1">Bu vaatlere kanan yüzlerce İrlandalı-Amerikan, anavatanlarına yardım etmenin en büyük sorumlulukları olduğuna inandırılan yüzlerce Alman-Amerikan ile birlikte, Müttefiklere giden levazım desteğini durdurmak için kurulan orduya katılmıştı. İlk hedef Weiland Kanalıydı, Ontario ile Erie göllerini birbirine bağlayan bu kanal ayrıca Müttefiklerin silah fabrikalarında işlenmesi için gönderilecek olan demir madeni ile diğer işlenmemiş madenlerin gemiye yüklenmek üzere taşınmasını sağlıyordu, bu kanal havaya uçurulmalıydı. Fakat onlar Welland'i çevreleyen askeri güvenlik hattını aşamadılar, bu yüzden dikkatlerini çok daha kazançlı bir hedefe, Black Tom'a çevirdiler.</p>

  <p class="calibre1">Black Tom'daki pek çok İrlandalı göçmen işçi sayesinde, Almanlar bu bölgede hemen hemen hiç güvenlik olmadığını, emniyetin sadece birkaç gece bekçisine bırakıldığını öğrendiler. Hem Weiland Kanalı'na nazaran çok daha az patlayıcı madde gerekliydi, çünkü Black Tom Avrupa'ya gidecek olan barut ve patlayıcıların karıştırıldığı çok geniş bir fabrika bölgesine sahipti; etrafta bunca patlayıcı varken küçük bir bomba bile devasa patlamalara yol açabilirdi.</p>

  <p class="calibre1">Alman casus çemberi içindeki iki tecrübeli sabotajcı, Lothar Witzke ile Kurt Jahnke işçi gibi giyinip Black Tom bölgesinde keşif için tetkikat yaptılar, bu tetkikat sırasında güvenlik sisteminin gerçekten gevşek olduğuna kanaat getirdiler, artık sabotajı kolayca gerçekleştirebilirlerdi. Bir ambar dolusu patlayıcı toplayıp onları Held'in oturduğu eve sakladılar.</p>

  <p class="calibre1">Bu ev ayrıca geceleri düzenlenen stratejik görüşmeler için kullanılıyordu, bu görüşmeler Almanlar ile onlara gerçek sabotaj operasyonunda yardım edecek olan bazı İrlandalı-Amerikanlar arasında yapılıyordu. İrlandalılar bu görüşmelerden pek hoşlanmıyorlardı; çünkü gecenin eğlencesine -Marta Held'in piyano eşliğinde Wagner operasından parçalar söylemesine- katlanmak zorunda kalıyorlardı.</p>

  <p class="calibre1">Operasyon pürüzsüz şekilde gerçekleştirildi. 1916 yılının 29 Temmuzunun alacakaranlığında Witzke ile Jahnke yanlarına iki İrlandalı maşayı da alarak, saatli bomba ile kundak patlayıcılarıyla dolu kayıklarını Black Tom bölgesine getirdiler. Gece bekçilerinden kolaylıkla yakayı sıyıran sabotajcılar önce bombaları yerleştirdiler sonra da hızla kürek çekerek oradan uzaklaştılar. Fakat patlama beklediklerinden çok daha şiddetli olmuştu, patlamanın şok dalgalarıyla sarsılan kayıkları neredeyse devrilip sabotajcıların boğulmasına sebep olacaktı. Sahile ulaştıklarında marifetlerinin neticesini izlemek için bir müddet orada beklediler.</p>

  <p class="calibre1">Bu görülmeye değer patlama New Jersey-Kingsland'deki Kanada Vagon ve Döküm Şirketi'nin fabrikasında gerçekleşen diğer bir patlamayla devam etti. Pek çok İrlandalı göçmen işçiye sahip olan bu fabrika, İngilizler için ayda üç milyon topçu mermi kovanı imal ediyordu. Buradaki İrlandalı işçiler fabrikaya bomba yerleştirmeleri için Almanlar tarafından ikmal edilmişlerdi. Bir gece, 500.000 mermi kovanı ile tüm fabrika büyük patlamayla yok oldu. Fakat hiç ölen ya da yaralanan olmadı.</p>

  <p class="calibre1">Berlin bu sabotaj başarılarıyla memnun olurken, Amerika'daki casus ağının pek fazla şansı kalmamıştı. İlk olarak</p>

  <p class="calibre1">Black Tom ile Kingsland'e sabotaj düzenlendiği gerçeği sızdırıldı. Bunun üzerine Amerikan gazeteleri ülkede sinsice dolaşan Alman sabotaj ordusuna ilişkin korkunç öykülerle doldu. Hiç kimse güvende değildi.</p>

  <p class="calibre1">Tüm bunlar yetmezmiş gibi, Almanlar inanılmaz derecede aptal bir hata yaptılar. Bu hata Heinrich Albert tarafından yapılmıştı. Sabotaja yardım eden maşalara paralarını ödemek için New York'a giderken, yanına para dolu ve gelecek sabotaj operasyonlarının isimlerini, planlarını detaylı bir şekilde listeleyen belgelerin olduğu bir evrak çantası almıştı. Bir gün yol üstünde uzayan köprülerden geçen metro hattında seyahat ederken uyuyakaldı. Durağa yaklaştıklarında henüz uyanmıştı ve çok acele bir şekilde trenden indi, tabi bu arada uyku sersemliğiyle evrak çantasını trende unutarak. Çanta bulundu ve polise teslim edildi, daha sonra polis onu Adalet Bakanlığı'na gönderdi.</p>

  <p class="calibre1">İngiliz propagandacıları bayram etti, çünkü Albert'in evrak çantasında bulunanları aklayacak hiçbir delil yoktu. Başkan Wilson Albert'e von Papen ve Boyed ile birlikte ülkeyi terk etmesini emretti. Çemberin diğer üyeleri Martha Held de dahil olmak üzere Meksika'ya kaçtı. Martha, Manhattan'daki kahverengi taşlı evini terk etmiş, çıkmadan önce yardımsever şekilde evin anahtarlarını gelecek kiracı için yemek odasının masası üzerine bırakmıştı.</p>

  <p class="calibre1">Büyükelçi von Bernstoff, ülkesinin barışçıl yaklaşımları konusunda Amerika'yı ikna etmek için harcadığı çok uzun ve zorlu bir çabanın, dumanlar arasında kayboluşunu izledi. O bu büyük zararı telafi etmek için her şeyi denedi ama ne çare, herkesin şahit olduğu bu Alman alçaklığının telafisi olamazdı. Daha da kötüsü, Birleşik Devletlerde Almanlara karşı artan düşmanlığın farkındaydı, Amerikan gazeteleri artık onun memleketlilerinden bahsederken "Barbar" kelimesini kullanıyordu.</p>

  <p class="calibre1">Berlin bu felaketten ders almamış gibiydi, dağılan Amerikan casus çemberini 1917'de Meksika'da yeniden oluşturmaya başladı, üstelik onlara ihtilal başlatmaları ve Birleşik Devletlerin ayağını kaydıracak idari bir teşkilat kurmaları emredildi. Bu çılgın fikir Alman Hükümeti'ndeki üst düzey yetkililer arasında rağbet gördü ve Dışişleri Bakanı Arthur Zimmerman bunu Meksika Hükümeti'ne üstü kapalı bir mesaj olarak iletti. Zimmerman Alman askeri güçlerinin Meksika'ya "kaybedilmiş toprakların geri alınmasında" yardım edeceklerini iletti, bu topraklardan kastı Kaliforniya, New Meksika, Arizona ve Teksas'ın büyük bölümüydü, ingilizler bu mesajı gizlice dinleyip, analiz ettikten sonra onu tüm dünyaya duyurdu. Zimmerman' in dillere düşen bu hain mesajından iki hafta sonra, Başkan Wilson Milli Meclisi toplayıp Almanya'ya savaş ilan etti.</p>

  <p class="calibre1">Alman istihbaratının sebep olduğu bu felaketin çok incelikli bir etkisi daha vardı. Amerikan yönetiminde "içerdeki düşmanlar" -Almanlara yataklık eden İrlandalı-Amerikanlar ile Alman-Amerikanlar- hakkında bir saplantı meydana getirdi. Çok ani bir düzenlemeyle Casusluk Kanunu meclisten geçti; bu yasaya göre savaş sırasında yabancı güçlere yardım ve yataklık edenler ölümle cezalandırılacak ve şu andan itibaren tamamen yeni bir dahili güvenlik sistemi kurulacaktı. Bu yasanın uygulamaları arasında Adalet Bakanlığı'na bağlı bir teşkilatın kurulması yer aldı, bu teşkilata Araştırma Bürosu adı verildi. Daha sonra J. Edgar Hoover liderliğinde genişletilen ve yeniden kuvvetlendirilen teşkilat, Federal Araştırma Bürosu olarak yeniden adlandırıldı ve dahili düşmanlara karşı yeni yasaların çıkarılmasını sağladı. Bu düşman listesi Bolşevikleri, anarşistleri ve sosyalistleri kapsayacak şekilde genişletildi; savaşın bitimine doğru Amerikan sivil özgürlükleri yok denecek kadar azdı. Daha sonra dengeyi sağlayacak yeni düzenlemeler yapıldı; ama vatandaşlık hakları ve dahili güvenlik, Amerika'nın yıllarca kanayacak yarası haline geldi.</p>

  <p class="calibre1">Irlandalı-Amerikanlara gelince, onlar için Alman sabotajının mirasları çok daha ağır oldu. Birkaç İrlandalının Almanlarla işbirliği yapması onlara duyulan güveni tamamen sarstı, artık ülkelerini zaptetmiş olan bu "beladan" kurtulma ve bağımsızlıklarına kavuşma ümitleri kalmamıştı. Bu sorun da bugüne kadar devam etti.</p>

  <p class="calibre1">O cumartesi sabahı Black Tom'da neler olduğu ise, çözülmesi altmış yıldan fazla alan siyasi bir düğüm haline geldi. Savaştan sonra Birleşik Devletler hükümetiyle Alman hükümeti karşılıklı olarak savaş zararlarının ödenmesini talep eden bir komisyon oluşturdular. Almanya batan <span class="italic">Lusitania</span> gemisinde ölen Amerikanların akrabalarına 2.5 milyon dolarlık tazminat ödedi; ama bu miktar Black Tom'daki zararın karşılanması için bulunan taleplerle tam 23 milyon dolara yükseltildi. Almanlar Amerikan temsilcilerini çileden çıkaran bir iddiada bulundular: Black Tom'a sabotaj düzenlediklerini inkar edip bunun için tek bir sent bile ödemeyi reddettiler. Amerikanlar Black Tom'un Almanlar tarafından havaya uçurulduğunu ispat eden pek çok delil sunmalarına rağmen, Almanlar kıllarını bile kıpırdatmadılar. Kendi istihbarat kayıtlarının yok edildiğini savunan Almanlar, Amerikan kayıtlarının doğruluğunu gösteren bir şey yok dediler. Bu mesele 1936'ya kadar devam etti ve sonunda bir uzlaşmaya varıldı: Almanlar bu miktarın yarısını ödeyecekti. Fakat bir yıl sonra başa geçen Nazi Hükümeti bu anlaşmayı feshetti.</p>

  <p class="calibre1">1941 yılında Alman borçlarının bir kısmı Birleşik Devletler bankalarındaki Alman hesaplarından tahsis edildi. Borcun kalan kısmı 1979'a kadar ödenmedi, sonunda Batı Alman Hükümeti sessizce meseleyi halletti. Bu taleplerde bulunan tüm hak sahipleri çoktan ölmüştü, bu nedenle para onların mirasçılarına ödendi.</p>

  <p class="calibre1">Bu süre içinde, Batı Almanya Black Tom faciasından Almanya'nın sorumlu olduğunu "pişmanlıkla" kabul etti; ama onun "pişmanlık" kelimesiyle neyi kastettiği anlaşılamadı. Belki de onlar Black Tom faciasından sonra Almanya'ya dönen Franz von Papen'in politikaya atılıp Hitler'i başbakan yapan girişimlerinden bahsediyorlardı. Zaten bundan daha fazla pişmanlık uyandırabilecek bir gelişme hayal edilemezdi.</p>

  <h2 class="calibre7" id="sigil_toc_id_17">GENERAL POLYAKOV A BIR KURŞUN SILINDIR ŞAPKA OPERASYONU <span class="bold">1959-1985</span> <span class="italic1"><span class="bold">CIA Moskova'ya Sızıyor</span></span></h2>

  <p class="calibre1">Tıpkı bir on sekizinci yüzyıl valsi gibi casusların dansı da yavaş ve epey törenseldi. FBI karşı casusluğu bir Sovyet istihbarat ajanına olan ilgisini ima etme sürecine "mendil atma" olarak adlandırmayı tercih ediyordu. Sinyaller özellikle kurnazcaydı: casus olduğunu biliyoruz ve eğer hayatta payına düşenden memnun değilsen yardım etmeye hazırız. Casus ya "mendili alırdı" ya da fark etmemiş gibi yapıp onu yerde bırakırdı.</p>

  <p class="calibre1">FBI'ın SİLİNDİR ŞAPKA adını verdiği adamın icabet ettiği dans, 1959 ekiminde New York'taki Birleşmiş Milletler karargahında başladı. Sovyet elçiliği, çoğu ilk büyük deniz ötesi göreviyle mesleğe başlamakta olan yeniyetmelerden oluşan KGB ve GRU ajanlarıyla emekliyordu. BM çevresinde sıcak istihbarata engel olacak pek bir şey yoktu, ama burası, sonradan çok daha karmaşık ve tehlikeli görevler üstlenecek ajanlar için iyi bir tatbikat zeminiydi.</p>

  <p class="calibre1">SİLİNDİR ŞAPKA Dmitri F. Polyakov'du ve FBI onu hedeflerken çok büyük bir balık oltalama çabasındaydı. Şu çok açıktı ki o, yükselen bir yıldızdı. 1951'de otuz yaşında bir GRU hafiyesi olarak, BM personeline atanmış bir diplomat kisvesi altında Sovyet BM elçiliğiyle ilkin New York'a gönderilmişti. Ağır sorumlulukların yanısıra (Birleşik Devletlerin teknolojik sırlarını ele geçirmek), önemli bir deniz ötesi görev için biraz genç olması GRU'nun onu daha büyük ve önemli şeyler için hazırladığını gösteriyordu. 1956'da, Polyakov BM'deki görevini tamamlayıp Moskova'ya döndüğünde, BM'deki Sovyet istihbarat istasyonuna yayılmış FBI gözetimi onu özel takip edilmesi gereken GRU yıldızlarından biri olarak listeye çoktan almıştı bile.</p>

  <p class="calibre1">Üç yıl sonra, Polyakov başka bir görev için BM'ye döndüğünde üzerindeki yoğun FBI gözetimi ilginç bir şey ortaya çıkardı: Sovyet sistemi onu hayal kırıklığına uğratmaya başlamıştı. FBI, Polyakov'un hayal kırıklığının çoğunlukla para merkezli olduğunu keşfetti. GRU'da meteorik bir kariyer tırmanışı anlamına gelen bir dizi terfînin sonucu albaylığa yükseltilmesine rağmen, Polyakov yıllık 10.000 dolar tutarında ve büyük bir bölümünü Sovyet üslerine geri ödemek zorunda olduğu önemsiz bir maaş alıyordu. Bu, Sovyet sistemindeki olağan uygulamaydı; ama Polyakov'u Moskova'da yaşayan karısı ve üç çocuğuna hediye almaktan bile aciz bırakıp, bir fukara gibi yaşamasına neden oluyordu.</p>

  <p class="calibre1">Aynı zamanda her gün New York sokaklarında görebildiği eşitsizlik Polyakov'u gittikçe daha çok sarsıyordu. Mütevazi bir maaşa sahip Amerikalılar bile ailelerine bakmayı ve Amerika'nın bolluk boynuzunun bazı nimetlerinin tadını çıkarmayı karşılayabilirken Polyakov'un karısı her sabah ekmek almak için uzun bir kuyrukta beklemek zorundaydı. Ama Sovyet Komünist Partisi ve hükümet kodamanları kuyruğa girmiyordu; onların, elit tabakadaki üyeliklerinin bir göstergesi olarak ödenen özel "altın rubleleriyle" (sıradan Rusların değersiz kağıt rublelerinden faklı olarak) herşeyi alabilecekleri özel devlet mağazaları vardı.</p>

  <p class="calibre1">Polyakov gibi subaylardan altın rubleyle lüks bir hayatın tadını çıkarmak için elit tabakanın üst makamlarına tırmanabilecekleri zamana kadar tamâhkâr bir varlığı sürdürmeye katlanmaları bekleniyordu. Ama Polyakov'un olağan kariyer yollarını izlemeye hiç niyeti yoktu. Aksine, Rusya'ya zarar verdiğine artık emin olduğu bu sistemin yıkılmak zorunda olduğu sonucuna varmıştı. Ve onun epey zarara yol açabilecek bir konumu vardı.</p>

  <p class="calibre1">1960'ın başlarında iki FBI karşı casusluk ajanı kendilerini kasten Polyakov'a belli ettiklerinde, o da niyetini gösterdi. Rus, bir sabah şehirdeki bir sokakta gezinti için dışarıdayken gerçekleşen bu karşılaşma sırasında casuslukla ilgili hiçbir şey söylenmedi. Ajanlar, yıllar sonra bir sınıf arkadaşlarına rastlamış iki eski üniversite arkadaşıymışlar gibi sadece şakalaşıp kendi aileleri hakkında sohbet ettiler ve sonra Polyakov'a tartışmak istediği herhangi bir "sorun" olursa kendilerini görmesini söylediler. Polyakov ketumca karşılık verdi; ama bu yaklaşmayı geri püskürtmemesi ya da Sovyet istihbarat tüzüğünün ölüm cezası yaptırımıyla talep ettiği gibi durumu üslerine rapor etmemesi yeterince anlamlıydı.</p>

  <p class="calibre1">Başka bir deyişle FBI mendili bırakmıştı ve Polyakov da onu almıştı. Kısa bir süre sonra Polyakov da adımını attı. Diplomatik bir kabulde Amerikalı bir diplomata yaklaştı ve ona FBI'yla konuşmak istediğini söyledi.</p>

  <p class="calibre1">İşte şimdi Soğuk Savaş casusluğundaki en önemli dönemlerden biri, bir yirmi beş yıl daha sürecek bir öykü başlıyordu. Bu, Sovyet ve Amerikan istihbaratları arasındaki müthiş bir yeraltı savaşının odak noktası olacaktı. Her iki taraf da karşı tarafa ihanet aşılamaya çalıştığından, temelde bu bir hainler savaşıydı. Yazılı tarihin hiçbir döneminde ihanet, başka hainlere ihanet eden hainlerin, gerçek hainleri tuzağa düşürmek için görevlendirilen sahte hainlerin ve "ihanet" sözcüğünün sadece karşı tarafın görevlendirdiği kişiler için kullanılması gerektiğini, kendi tarafının görevlendirdiklerinin "vatansever" olduğunu buyuran yüksek bir politik ahlaksızlığın hüküm sürdüğü bu derece yaygın bir amelî sanat haline gelmemişti.</p>

  <p class="calibre1">Sovyetlerin dağılmasıyla savaş nihayet sona erecekti ama yol boyunca pek çok kayıp vardı. Bu kayıplardan biri de SİLİNDİR ŞAPKA'ydı; ironik bir şekilde başka bir hain tarafından ihanete uğramıştı.</p>

  <p class="calibre1">Polyakov neredeyse acılı görünüyordu. FBI dinleyicilerini soğukça bilgilendirdi, hayır, hiç para istemiyordu. "Bunu sizin için yapmıyorum," dedi. "Bunu ülkem için yapıyorum."</p>

  <p class="calibre1">Polyakov, güya ev sahiplerini gücendirmeme kaygısıyla, FBI'ın minnetinin kabul etmekten mutluluk duyacağı bir maddi göstergesi olabileceğini alelacele ekledi. Ateşli bir el yapımı antika silah koleksiyoncusuydu. Bir gün Beşinci Cadde'deki süslü bir mağaza vitrininde güzel bir el yapımı tabanca görmüştü. Fiyat mütevazi gelirinin çok üstündeydi; ama sık sık silah ustasının şaheserini özlemle seyretmek için o mağaza vitrinine dönüyordu. Eğer FBI onu Polyakov'a hediye olarak alırsa çok memnun olacaktı.</p>

  <p class="calibre1">Sonuç olarak, vergi mükelleflerinin parasının 6.000 dolar kadarı Amerikan kıymet bilirliğinin bu göstergesi için harcandı. Polyakov minnettar biri olarak neredeyse hemen bu paranın casusluk tarihindeki en akıllıca yatırımlardan biri haline geleceğini kanıtlayacaktı.</p>

  <p class="calibre1">New York çevresindeki emniyet evlerinde SİLİNDİR ŞAPKA'yla yapılan görüşmeler sırasında FBI tam bir saf altını işe aldığını öğrendi. Polyakov'un hayat hikayesi herşeyi anlatıyordu: Ukraynalı bir kitapçının oğluydu, İkinci Dünya Savaşı sırasında topçu memuru olarak çalışmıştı, buradaki cesareti ve liderliği savaştan sonra Sovyetlerin Batı Noktası olan prestijli Frunze Askeri Akademisi'ne alınmasını sağladı. Yıldız bir öğrenci olduğu için, akademi öğrencilerinin kaymak tabakasını istihbarat kariyeri için çekip alan GRU tarafından işe alındı. 1951'de BM'deki ilk denizaşırı görevinin ardından Sovyet istihbaratının en önemli istasyonlarından biri olan Berlin'e gönderildi. Orada kanunla başı derde giren kişileri Batı Almanya'ya kaçırıyordu. Bu harekatlar o kadar başarılıydı ki; 1959'da tam bir albay olmuştu ve GRU'nun gelecekteki liderleri listesindeydi.</p>

  <p class="calibre1">Polyakov işin başına geçtiğinde FBI çalışanları için çok rahatsız edici haberleri vardı. "Ordunuza sızdık," dedi. "Bizim için herşey açık bir kitap gibi. Bize yardım eden hainler var." Sonra GRU'nun Amerikan ordusundaki başlıca maşalarının adlarını verdi.</p>

  <p class="calibre1">JACK E. DUNLAP: Tam anlamıyla para için çalışan alkolik bir çavuş olan Dunlap, çok gizli Ulusal Güvenlik Teşkilatı (NSA) için şoför-kuryelik yapıyordu. NSA belgelerini GRU'ya gösteriyordu. Böylece GRU da özel yüksek-hızlı kameralarla bu belgeleri, fotoğraflarını çekip Dunlap'ın kurye programında hiç gecikmeye yol açmadan geri veriyordu. Dunlap, lüks sürat motorları, hızlı arabalar ve pahalı bir metresten oluşan bir yaşantıyı sağlayan yüksek ödemeler karşılığında yıllarca hiç şüphe çekmeden Rusların NSA'ya sızmalarını sağlamıştı</p>

  <p class="calibre1">WILLIAM H. WHALEN: Sovyet istihbaratının Birleşik Devletler'deki en değerli maşalarından biri olan Whalen, 1959'da istihbarat elde etmek için paha biçilmez bir avantaj noktası olan Birleşik Personel Amirleri'nde danışmanlık yapan ordudaki bir yarbaydı. Tıpkı Dunlap gibi Whalen da ülkesine tamamen para için ihanet etti; yaklaşık 400.000 dolar karşılığında GRU'ya Amerikan nükleer silahları hakkındaki ayrıntıları, savaş halinde Birleşik Devletler güçleri için yapılan harekat planlarını, Amerikan istihbaratının Sovyet askeri kapasitesi üzerine tahminlerini ve masasına gelen ilgi çekebileceğini düşündüğü herşeyi aktarıyordu.</p>

  <p class="calibre1">NELSON DRUMMOND: Dunlap olayında olduğu gibi Drummond'un kendi öneminin çok altında, alçak bir askeri rütbesi vardı. Savaş gemisinde küçük rütbeli bir subay olmasına karşın servisinin en gizli iletişim sistemlerine giriyordu. Londra'daki bir donanma iletişim merkezine yerleştirildiğinden, donanma yayılması üzerine geniş bir çok gizli telgraf sahasıyla silah ve şifre sistemlerinin teknik ayrıntılarına erişim sahibiydi. Tamamen para için ihanet etti. Polyakov onu ele verdikten sonra Pentagon onun sızdırdıklarının yerine yenilerini koymak için yüz milyonlarca dolar harcamak zorunda kaldı.</p>

  <p class="calibre1">HERBERT W. BOECKENHAUBT: İşte bir başka kıymetli bağlantılara sahip alçak rütbeli asker; Boeckenhaubt hava kuvvetlerinde çok gizli haberleşmeyle uğraşan bir çavuştu. Paragöz bir hain olarak hava kuvvetlerinin kod ve sinyal sistemlerini ve hepsinden yıkıcı olanı, dünya savaşı çıkması halinde kullanılacak olan stratejik hava kumandası için üretilen özel şifre sistemlerini sattı.</p>

  <p class="calibre1">Polyakov'un nadiren belirtme gereği duyduğu üzere, 1950'lerin ikinci yarısında herhangi bir zamanda Amerika'nın Sovyetlerle savaşa girmemiş olması büyük bir şanstı; çünkü girseydi kaybederdi. Yalnızca Whalen ve Boeckenhaubt'un istihbaratı bile ABD askeri planlarının açık bir kitap haline gelmesi anlamına geliyordu. Polyakov, İngilizlerin de daha iyisini yapamayacağına işaret etti, çünkü GRU Frank Bossard adında, yüklü ödemeler karşılığında İngiliz güdümlü torpil endüstrisindeki bütün İngiliz torpillerinin ayrıntılarını açığa çıkaran bir araştırmacıyı görevlendirmişti.</p>

  <p class="calibre1">Polyakov'un bir GRU sızıntısı olabileceği yolundaki şüphelerinin tümü FBI onun Birleşik Devletler'deki GRU maşaları hakkındaki açıklamalarını araştırmaya başladığında ortadan kalktı. Tamamen haklı olduğu ortaya çıktı ve FBI maşaların tek tek ipini çekmeye başladı. İhanetleri için muhtelif kaderlere katlanacaklardı: Dunlap ajanlar izine yaklaştığında intihar etti, Whalen 40 yıl hapis cezası aldıktan sonra hapishanede öldürüldü ve Drummond'la Boeckenhaubt ihaneti suçların en iğrenci olarak değerlendiren bir federal jüri tarafından uzun dönem hapis cezalarına çarptırıldılar. (Bossard İngiliz karşı casusluğu tarafından enselendi ve uzun bir hapis cezasına çarptırıldı.)</p>

  <p class="calibre1">FBI bu davalarda çok dikkatli davrandı, çünkü onları açığa çıkarırken ne pahasına olursa olsun SİLİNDİR ŞAPKA'nın rolünü gizli tutmalıydı. Bir dizi incelikli hile ve sahte kanıt sayesinde FBI, GRU'yu GRU'nun üst kademelerindeki bir hainden başka nedenlerin kıymetli maşalarının kaybından sorumlu olduğuna inandırmayı başarmıştı.</p>

  <p class="calibre1">Böyle bir bahane sadece SİLİNDİR ŞAPKA'yı korumak için değil bir sonraki aşama için zemin hazırlamak açısından da önemliydi. 1962'nin sonlarında görevi biten Polyakov, başka bir deniz ötesi işe aktarılacaktı. Yasaya göre FBI deniz ötesi istihbarat harekatlarında çalışamadığından Polyakov'un kontrolü Merkezi İstihbarat Teşkilatı'na (CIA) geçti. Bütün Sovyet maşalarına kuşkuyla yaklaşan CIA karşı casusluğunun şüpheciliğine karşın Polyakov gerçek bir kaynak olduğunu kısa zamanda kanıtladı.</p>

  <p class="calibre1">Önce Rangoon'a atanan Polyakov -CIA tarafından BOURBON ve GT/ACCORD kod adlarıyla biliniyordu- en üst seviyede istihbarat pompalıyordu. GRU'nun Çin ve Vietnam silahlı kuvvetleri üzerine rakipsiz bilgi bankasından öğrendiği her şeyi, GRU'nun teknoloji hırsızlığı harekatları hakkındaki ayrıntıları (ki bu, Sovyet savaş uçaklarını çalıntı Amerikan teknolojisini ne kadar ileri bir düzeyde özümsediğini gösterir) ve en çarpıcı darbesi, Sovyetlerle Çin arasındaki bozuşmanın içyüzünün ayrıntılarını aktarıyordu. Polyakov'un istihbaratı o kadar ayrıntılıydı ki, Vietnam savaşının bitmesine yol açan tek etmen olan Nixon yönetiminin bu bozuşmadan faydalanma ve Çin'e "açılmayı" başlatma kararında temel bir rol oynamıştı.</p>

  <p class="calibre1">1974'e gelindiğinde Polyakov generalliğe terfi etmişti, bu kariyer yükselişinde CIA'in Polyakov'un iyi niyetini pohpohlamak için onu beslediği istihbarat kırıntılarının rolü pek küçük değildi. Herşey bir yandan kariyerini geliştirirken bir yandan da üzerine gelebilecek herhangi bir kuşkuyu engelleme amaçlı bir idare planının parçasıydı. Güvenlik önlemleri olağanüstü sıkıydı; Polyakov Moskova'ya geri atandığında CIA küçük ziyaretlerin ya da başka herhangi bir çeşit doğrudan bağlantının fazla riskli olacağına karar verdi. Onun yerine yıldız maşaları için gelişmiş bir teknolojik cihaz formüle ettiler. Bu, ortalama bir hesap makinesi boyunda, Polyakov'un 50 sayfaya kadar istihbarat yazabileceği özel bir iletişim aletiydi. Alet yazılanları kendiliğinden şifreliyor ve istihbaratı 2.6 saniye içinde aktarıyordu. Yöntem epey güvenliydi: Polyakov gönderecek bir şeyi olduğunda bilgiyi alete yüklüyor sonra da sadece Moskova'nın aşağı mahallelerine giden bir otobüse biniyordu. Otobüs ABD elçiliğinin önünden geçerken Polyakov cihazdaki bir tuşa basıyor ve bilgileri elçilikteki özel bir alıcıya gönderiyordu.</p>

  <p class="calibre1">Bu kadar önleme değerdi; çünkü 1980'e gelindiğinde Polyakov çoktan CIA'in Sovyetlerdeki 11 maşa listesinin taç mücevheri olmuştu. Raporları CIA karargahlarında 25 dosya dolabı doldurmuştu ve gerisi de geliyordu. Polyakov'un Sovyet General Personeli'nin iç askeri çalışmalarına erişimi vardı ve bunları CIA'e akıtıyordu. Herşeyin ötesinde, CIA Rusların nihayet bir nükleer savaşı Sovyetlerin hiç kazanma şansının olmadığına karar verdiğini öğrenmişti.</p>

  <p class="calibre1">1985'te artık Polyakov neredeyse 25 yıldır, alışılmadık ölçüde uzun bir süredir önde gelen Amerikan maşalarından biriydi. Yine de Moskova'nın sırlarının sızdırılması ve Batı'daki önemli maşalarının yok olmasına rağmen tek bir kuşku kırıntısı bile Polyakov'un yakınına uğramıyordu. Ama o yıl, bir ocak sabahı Bogota, Kamboçya'daki bir KGB emniyet evinde Amerikalı bir köstebek oturdu ve Polyakov'un sonunu getirecek olan şu sözleri söyledi: "Saatinizi temizliyorlar."</p>

  <p class="calibre1">En iyi niyetli değerlendirme bile Aldrich Ames'i pek yüksek bir yere koymazdı; isteksiz, hayal gücünden yoksun, tembel ve alkol sorunlarına sahip. Ames, herhangi bir kuruluşun sahip olmaktan gurur duyacağı cinsten bir adam değildi. Yine de Ames, bütün bu kusurlarına rağmen kıdemli bir CIA çalışanıydı.</p>

  <p class="calibre1">Neden böyle bir adamın 32 yıllık bir kariyer çizgisinde düzenli aralıklarla kıdemli yönetici makamlarına atanmış olduğuna dair hâlâ akılcı bir açıklama yoktur. Belki ailesi yoluyla bir açıklama yapılabilir: Kendisi de mükemmellikten uzak bir CIA çalışanı olan Carleton Ames'in oğlu olarak çoğunlukla Rick Ames adıyla anılan adam, 1962'de bu hayatta başka hiçbir şey yapamayacağı ortaya çıkınca iş bulmak için babasının nüfuzuna güvenip CIA'e katıldı.</p>

  <p class="calibre1">Bu tanıdık ağı aynı zamanda neden üstlerinin -pek çoğu babasının arkadaşıydı- cansız başarılarına rağmen sürekli iyi iş performansı değerlendirmeleri verdiğini de açıklıyor. Bu değerlendirmeler Ames'in Roma istasyonuna atandığında bir çeşme havuzunda zil zurna sarhoş bulunması gibi olayların bir şekilde göze çarpmamasını sağlıyordu.</p>

  <p class="calibre1">Çalışma arkadaşı olan CIA ajanları Ames'i beceriksiz bir soytarı olarak değerlendiriyordu ki. Bu hüküm pek çok yabancı teşkilat arasında da yaygındı. Küçük görüldüğünün farkında olan Ames gücenmişti; bu zamanla için için bir nefrete dönüştü ve öteki ajanların hepsinden daha zeki olduğu yolunda bir kibri de beraberinde getirdi. Olaylar geliştikçe bu düşünce şekli tehlikeli bir hal alacaktı.</p>

  <p class="calibre1">1983'te Ames hayatını değiştirecek bir deneyim yaşadı. Mexico City'ye atanınca Kolombiya elçiliğinde kültür ateşeliği yapan Maria Del Rosario'nun taraf değiştirmesini sağladı. Şansa bakın ki Rosario aynı zamanda Küba DGI'sma bağlı bir köstebekti ve Kastro'nun komünizminin onu hayal kırıklığına uğrattığı varsayımına dayanarak Ames'e Rosario'nun kafasını karıştırma görevi verilmişti. Ender başarılarından birini sergileyerek onu ikna edebilmişti; ama bu süreç içerisinde köstebeğiyle duygusal ilişkiye girmek gibi affedilmez bir suç işlemişti. Ames o sırada evliydi ve bu ilişki kısa sürede evliliğini yıktı. Boşanma acı olmuştu ve çok geçmeden Ames kendini bakması gereken bir eş (1985'te Rosario'yla evlendi) ve yıllık 54.000 dolar tutarındaki nafaka ödemesiyle baş başa buldu.</p>

  <p class="calibre1">Onu uçurumun kenarına maddi baskıların mı yoksa karısının aklını çelmesinin mi ittiği asla bilinmeyecek; ama 1985'te Ames KGB'ye yaklaştı ve bildiği her şeyi anlatmayı teklif etti. Bir CIA ajanı olmasına rağmen Ames'in teklifi ilk bakışta KGB'ye müthiş kârlar vadetmiyordu. Sonuçta Ames'in Rusların bilmek isteyeceği çoğu şeye erişimi yoktu. Ama sabırlı olmak eski bir KGB geleneğiydi; böylece Ruslar, iyi bir konuma gelmesi halinde cömertliklerinin karşılığını alabilecekleri varsayımına dayanarak Ames'e yüklü ödemeler yapmaya başladılar.</p>

  <p class="calibre1">Sadece bir yıl sonra KGB sabrının karşılığını umabileceğinin çok ötesinde aldı: Ames inanılmaz bir şekilde CIA'in Sovyetler bölümünün karşı casusluk kısmına şef tayin edilmişti. Ames, mesleğinin doğası gereği hemen CIA'in Sovyetlerdeki harekatları hakkındaki her sırra, en önemlisi maşaların isimlerine ulaşabildi.</p>

  <p class="calibre1">CIA, Sovyet köstebeklerini görevlendirmede uzun süreli ve kesintisiz başarıya alışkın olduğundan 1985'te her şey bir anda yanlış gidiyormuş gibi göründüğünde normalde şaşıracağından daha fazla şaşırmıştı. Köstebekler bir biri ardına ortadan kayboluyordu, bu da yakalandıkları ve neredeyse daima kafalarına sıkılan bir kurşunla noktalanan bir KGB karşı casusluk sürecinin içinde öğütülmekte olduklarının şaşmaz bir göstergesiydi. Kurbanlar arasında Dmitri Polyakov da vardı.</p>

  <p class="calibre1">Bu arada FBI'ın ardı ardına gelen akıl çelme çabaları da kof çıkıyordu. Büro en çok Washington'daki Sovyet elçiliğinden taraf değiştirtmeyi başardığı Valeri Martynov ve Sergei Motorin adlı iki diplomat konusunda rahatsızdı. FBI CIA'e diplomatların görevlendirilmesi konusunda olağan bilgilendirmeyi yaptıktan hemen sonra birden bire Moskova'ya geri çağrılıp idam edilmişlerdi. FBI düşünülemez olanı düşünmeye başladı: CIA'in en üst seviyelerinde bir KGB köstebeği mi vardı? Aynı şey CIA'in de aklına geldi; ama tam şüphe derinleşecekken cevap gibi görünen şey Roma'da taraf değiştiren KGB ajanı Vitali Yurchenko'dan geldi. KGB karşı casusluğunda yüksek rütbeli bir subay olan Yurchenko, Birleşik Devletler' de en önemlileri Edward Lee Howard olan pek çok önemli KGB köstebeğini yakalatmıştı. Moskova istasyonundaki bir göreve atanmış eski bir CIA ajanı olan Howard, CIA kendisinde yalan makinesi testiyle uyuşturucu kullanımı ve başka kişilik sorunları çıkarınca atandığı yerden geri çekildi. İşten atılan Howard daha sonra KGB'ye yaklaştı ve bildiği herşeyi onlara sattı.</p>

  <p class="calibre1">Howard tutuklanmadan önce Sovyetler Birliği'ne kaçtı ama artık herşey daha anlaşılırdı: CIA ve FBI'in bütün o başarısızlıklarından o sorumluydu. Ama başarısızlıklar devam ettiğine göre CIA'de bir yerlerde başka bir KGB kaynağı daha olmalıydı. Çünkü CIA önde gelen köstebeklerinden birinin, KGB karşı casusluğundaki üst düzey bir subayın tutuklanıp idam edildiğini öğrenmişti. Howard bu kaynak hakkında bir şey bilmiyordu. Londra'da çalışırken MI6 tarafından taraf değiştirtilen bir KGB ajanı olan Oleg Gordievski hakkında da bir şey bilmiyordu. Gordievski Moskova'ya geri çağrıldı ama kaçmayı başardı. Emniyete ulaştığında MI6'yı ve CIA'i KGB'nin üst düzey bir CIA kaynağı olduğu konusunda uyardı. Şimdi, Polyakov ve Godievski'nin varlığından haberdar olacak kadar incelikli istihbarata erişebilecek bütün ajanların listesini çıkarmak gibi can sıkıcı bir iş başlıyordu. Ames listedeydi ama üzerindeki kuşkuyu dağıtmak için hiçbir girişimde bulunmadı. Hattâ ihanetinin reklamını yapan bir neon lambası takmak dışında herşeyi yaptı. Ames, minnettar bir KGB tarafından CIA'in Sovyetlerdeki önde gelen 11 köstebeğini ele vermesi karşılığında ödenen yaklaşık 1.5 milyon dolarla 540.000 dolarlık bir ev, bir Jaguar ve bütün bir katalog dolusu tüketim maddesi satın aldı. Normalde yılda 60.000 dolar kazanan bir adam için şüpheli bir belirti olan bu müsrif harcamalar, asla yakalanamayacağına olan aşırı güveninin göstergesiydi. Bu, aynı zamanda iki tane yalan makinesi testini nasıl geçebildiğini de açıklıyor.</p>

  <p class="calibre1">Ama kaçınılmaz olarak, karşı taraftan Ames hakkında birşeyler bilen birinin ilmiği boynuna takması an meselesiydi. Ames'in günü 1989'da teşkilatın şifre bölümünde çalışan KGB'den taraf değiştirmiş bir köstebek CIA'de bir KGB kaynağı olduğuna işaret eden kanıtlar ve bu kaynağın KGB denetçi subayıyla Kolombiya'nın Bongotâ kentinde bir emniyet evinde pek çok kez görüştüğüne ilişkin bilgi aktardığında gelmişti. Verilen tarihlerle CIA'in izin tablolarının karşılaştırılması bir çakışmayı ortaya çıkardı: Bu görüşmeler Ames'in Bogota'ya gittiği tatillerle aynı döneme denk geliyordu.</p>

  <p class="calibre1">1991'e gelindiğinde FBI'ın takibi Ames'in onların adamı olduğu yolunda yasal nitelik taşıyan deliller ortaya koymaya başladı. Ames şaşırtıcı bir biçimde çok dikkatsizdi. Evinin çevresinde suç unsuru belgeler ve KGB için yazdığı raporların kopyalarını içeren bilgisayar diskleri bırakıyordu. FBI'ın evinde yaptığı bir arama KGB'den 2.5 milyon dolar aldığını ve kendisine CIA'den emekli olup Sovyetler Birliği'ne yerleştiğinde nehir kenarında güzel bir <span class="italic">dachanın</span> verileceğinin vadedildiğini gösteren belgeler ortaya çıkardı.</p>

  <p class="calibre1">Ames sonunda 1993'te ihanetine yardım eden karısıyla birlikte tutuklandı (Ömür boyu hapis cezasına çarptırıldı). CIA'deki büyük köstebek avı başladığında doğuya doğru kaçmayı neden hiç düşünmediği sorulduğunda sadece "Ben bir Amerikalıyım ve daima öyle kalacağım" dedi. Bu, Polyakov'un bir zamanlar KGB izine yaklaşırsa batıya kaçması teklif edildiğinde söylediklerinin uğursuz bir yankısıydı. "Hayır," demişti. "Ben bir Rusum ve Rus olarak öleceğim."</p>

  <p class="calibre1"><sup class="calibre10"><small class="calibre8" id="filepos375162"><a href="#filepos270136"><span class="calibre8">1</span></a></small></sup></p>

  <p class="calibre1">Ç. N.: Grifîin, yarısının aslan diğer yarısının kartal olduğuna inanılan ejderha.</p>

  <p class="calibre1"><sup class="calibre10"><small class="calibre8" id="filepos375393"><a href="#filepos310140"><span class="calibre8">2</span></a></small></sup></p>

  <p class="calibre1">Groves, Alman bombasının üretimini yarıda bırakmak amacıyla Werner Heisenberg'in kaçırılması fikrini öne sürdü. Operasyon OSS tarafından, Heisenberg İsviçre'de bilimsel bir konferansa katıldığı sırada gerçekleştirilecekti, o bu fikirden vazgeçti ama ajanlarından birini, eski Red Sox takipçisi yeni casus Moe Berg'i konferansa gizlice sızması için gönderdi. Bir rivayete göre Berg dokuz dil konuşabilen bilgili bir adamdı ve takım arkadaşı bir keresinde onun "bu dillerin hiçbirinde takılmadığını" belirtmişti. Berg silahıyla konferansa gidecek ve Heisenberg nükleer silahlar konusundaki "önemli gelişmeleri" tartışmaya başlarsa, onu vuracaktı. Ama Berg'in fizik hakkında hiçbir bilgisi yoktu, Heisenberg'in tam olarak neyden bahsettiğini nasıl anlayacağı ise tanı bir meçhuldü. Ama her halükarda onu vurmaktan vazgeçmişti.</p>

  <div class="calibre1" id="calibre_pb_2"></div>
</body>
</html>
