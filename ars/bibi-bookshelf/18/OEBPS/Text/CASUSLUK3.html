<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>www.eskikitaplarim.com</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="calibre5" id="filepos376403"><span class="bold">AYNALARIN BOŞLUĞU</span></h1>

  <p class="calibre1">"Bir köstebeğimiz var, Jim," der John Le Carre'nin <span class="italic">Tenekeci, Terzi, Asker,</span> Casus'undaki yaşlı uzman casus ve başka hiçbir söz bir istihbarat teşkilatını ürpertmek için bundan daha fazla hesaplanmış olamaz. Bu sözün rakibin içine derin ve dikkatle planlanmış bir sızmayı içeren anlamı, yalnız casusluk mesleğine özgüdür.</p>

  <p class="calibre1">Sızma harekatları casusluk edebiyatının olmazsa olmazıdırlar; çünkü dedektiflik hikayelerinin ve arkası yarın dizilerinin iştah açan öğelerini ve eskimeyen konular olan güven, ihanet ve kuşkuyu içerirler. Gerçek casusluk dünyasında sızma harekatları nadiren tam gerçekliğin keskinliğiyle son bulduğundan kurmacanın hayali çizgilerinden çok daha fazla belirsizlik içerir.</p>

  <p class="calibre1">Genelde, bir sızma harekatının iki amacı vardır. Birincisi, bir düşmanın ne düşündüğünü ya da tasarladığını öğrenmek için iç meclislerine girmek için tasarlanmıştır, ikinci amaç ve işlerin karmaşıklaşmaya başladığı nokta ise gücünü yanlış yönlendirmesine neden olarak ya da rakibinin asıl amacını gizleyerek düşmanı yanlış yola sevk etmektir. Ancak bu amaç, tıpkı genişleyen bir labirent gibi pek çok kandırmaca katmanının içinde başka kandırmacalar da içerebilir; ta ki bu belirsizlik kalın bir sis halini alana kadar.</p>

  <p class="calibre1">Karşı casusluk teşkilatları en canlı tasviri CIA karşı casusluğunun eski başı James Angleton tarafından "bir aynalar boşluğu" olarak yapılan bu labirentte kolayca kaybolabilirler. Rakip teşkilattan taraf değiştiren ajan X örneğini ele alalım. Siyasi yönden hayal kırıklığına uğradığını iddia ediyor ve yeni koruyucularına ülkesindeki liderlerin devasa askeri güçlerini sadece savunma amaçlı kullanmaya karar verdiği konusunda ısrar ediyor. Bu doğru olabilir, ama o ülkenin düşmanca niyetlerini gizlemek ve rakiplerini uyutmak için uydurulmuş bir yalan da olabilir. Ama konuyu o ya da bu şekilde açıklığa kavuşturmak bizi karanlık bir koruluğa götürür: niyetler anlaşılması zor şeylerdir, bu yüzden taraf değiştiren kişinin doğruyu söyleyip söylemediği konusunda asla kesin bir cevap olmayabilir; savaş patlak vermediği sürece. Bir savaş olmadıkça bir ülkenin askeri yapılanmasını azaltma taraftarı olanlar köstebeğin açıklamalarını yapılanmanın gereğinden fazla geniş olduğuna ilişkin saptamaları için delil kabul ederlerken karşı çıkanlarsa köstebeğin yanlış bilgi yayan bir sahtekar olduğunu iddia edeceklerdir. Ya da ajan Y örneğini ele alalım. Çalıştığı istihbarat teşkilatının başka bir ülkedeki dengi hakkındaki değerlendirmelerden sorumlu ve o teşkilatın zayıf, etkisiz olduğu ve ülkesine yönelik bir tehdit oluşturmadığı sonucuna varıyor; hiçbir önemli kaynağa sahip değil. Ama ikinci ülkenin istihbarat servisinden bir köstebek, gerçekte ajan Y'nin öteki taraf için çalıştığını ve değerlendirmelerinin başlıca köstebekleri gizlemek için yapılmış kasıtlı çarptırmalar olduğunu söylüyor. Ajan Y bunu reddediyor ve köstebeğin aslında istihbarat teşkilatında nifak söküntüleri açmak ve üzerinden düğümler atmakla görevlendirilmiş bir sızıntı ajan olduğunu söylüyor. Tıpkı "bütün Tebalılar yalancıdır..." diye başlayan ünlü mantıksal çelişki gibi düğüm, eğer çözülebilirse, çok zor çözülecektir.</p>

  <p class="calibre1">Bu tür belirsizlik, takip eden dört durumda sık sık tekrarlanan bir konudur. Bunlardan birincisi; casusluk tarihindeki en karmaşık labirent, 1960'lar ve 1970'lerde 12 yıl süren KGB ile CIA arasındaki "köstebek savaşı", bütün bir casusluk kurgusu kütüphanesini etkilemiş bir olayla ilgili. Buna karşılık diğer üç durum Soğuk Savaş casusluğunun karmaşıklıkları arasında kalmış ünlü bir insani yardım projesi, en sonunda dört istihbarat servisi ve neredeyse onu opak yapacak kadar çok belirsizlik içeren çok katmanlı bir CIA sızma harekatı ve gelecekteki bir Birleşik Devletler başkanının babasına itibar kaybettirmek için İngiliz istihbaratı tarafından kullanılan Birleşik Devletler Hükümeti'nin en üst seviyelerine Alman istihbaratı tarafından gerçekleştirilen bir sızıntı ile ilgili.</p>

  <h2 class="calibre7" id="sigil_toc_id_18"><span class="bold">KÖSTEBEK SAVAŞI CIA-KGB ÇEKİŞMESİ 1961-1974</span> <span class="italic1"><span class="bold">Dallas'ta Bir Ölüm</span></span></h2>

  <p class="calibre1">Yuri Nosenko'nun 1964 Şubatı'nda CIA lehine taraf değiştirmekle ilgili kararı konusunda son dakika şüpheleri olsaydı bile, yeni evine ulaştığı anda yok olurlardı. Aslında orası evden çok malikaneye benziyordu: sere serpe uzanan Virginia Eyaleti'nde kapalı bir yüzme havuzu ve tam donanımlı spor salonuyla devasa bir CIA emniyet eviydi.</p>

  <p class="calibre1">Nosenko, Sovyet hayatının sertliği ve yoksunluklarından sadece hayalini kurabildiği bir dünyaya girmişti. Her isteği bir hizmetçiler sürüsü tarafından yerine getirilirken, her gün zamanının belli bir bölümünü CIA yetkilileriyle arkadaşça sorgulara ayırıyordu. Nosenko onlara eski işvereni KGB'nin Birinci Bölümü (dış istihbarat) İkinci Baş Müdürlüğü'nün harekatları hakkında bildiği herşeyi anlatırken atmosfer oldukça dostaneydi.</p>

  <p class="calibre1">CIA'irı köstebeğini rahat ettirmek için herşeyi düşündüğü çok açıktı. En sevdiği Küba puroları tedarik ediliyor ve geceyi CIA'in sağladığı fahişelerle geçirebileceği Baltimore'a ve Washington'a düzenli gezilere götürülüyordu.</p>

  <p class="calibre1">Ancak bir ay sonra, tam da Nosenko bu hayatı sevmeye başlamışken hoş bir rüyadan uyanır gibi her şey bir gece aniden bitiverdi. Başına silah dayamış siyah üniformalı bir adam tarafından sertçe sarsılıp uyandırıldığmda şafak sökmeden hemen önce uykudaydı. "Kalk ve giyin." dedi adam. O sırada Nosenko, odada ayakta duran, yine siyah üniformalı üç adam daha fark etti.</p>

  <p class="calibre1">Onu yakaladılar, bileklerine kelepçe geçirdiler ve dışarı sürükleyip bir kamyonun arkasına attılar. Beş saat boyunca kamyon dolambaçlı olduğu anlaşılan bir yolda ilerledi. Sonunda Nosenko'ya henüz terk ettiği malikaneden bir dünya boyu uzaktaymış gibi görünen sık ağaçlı bir alandaki tanımlaması zor bir evin önünde durdu. (O lüks emniyet evinden sadece 80 kilometre kadar uzakta olduğunu bilmiyordu.)</p>

  <p class="calibre1">İçeri alındığında Nosenko yeni yaşama alanına itildi: tek bir ampulün aydınlattığı 365 santimetreye 365 santimetrelik derme çatma bir hücre. Bütün eşya bir tabure, metal bir karyola ve bir yem kovasından ibaretti. Kilitlenip ne olup bittiğini tahmin etmesi için yalnız bırakıldı. Nosenko anlamaya çalışarak çılgınca hücresini arşınladı. O adamlar kimdi? Neden hapsedilmişti?</p>

  <p class="calibre1">Nosenko başka bir üç yıl daha cevapları öğrenemeyecekti. Bütün bu süre boyunca psikolojik işkence, aralıksız sorgular ve bu korkunun yıllarca sürebileceğini anlamanın ürkütücülüğü kâbusunu yaşayan bir esir olacakı. Yalnız ve unutulmuş olduğunu biliyordu; kimse yardımına gelmeyecekti. O hücrede ölecekti.</p>

  <p class="calibre1">Nosenko'ya olanlar Amerikan istihbarat tarihinin en utanç verici olaylarından biri olacaktı. KGB'li Sovyet bir köstebek üç yıl boyu kanunsuz bir şekilde hapis tutuldu, Birleşik Devletler kanunlarının yasakladığı türde kötü muameleye maruz kaldı ve bir göçmen olarak en asgari haklarından bile yoksun kaldı.</p>

  <p class="calibre1">Nosenko olayı, Soğuk Savaş casusluğunun, CIA ve KGB arasındaki üstünlük için yarıştıkları amansız yeraltı savaşının en karanlık dönemlerinden birinin gizemli noktasıdır. On iki yıl boyunca çifte ajanlar, üçlü ajanlar, köstebekler, taraf değiştirenler ortalığı birbirine kattı. Sonunda hangi tarafın "kazandığını" söylemek zordu; kazanmak, bu bağlamda düşünerek kullanılması gereken bir sözcük. Her iki taraf da çarpışmadan zarar gördü ve ikisi de uzun süreli hasar yaşayacaklardı.</p>

  <p class="calibre1">Savaş James Jesus Angleton, Harold Adrian Russel Philby tarafından sömürüldüğünü fark ettiğinde başladı.</p>

  <p class="calibre1">Hiç kimsenin istihbarat oyununun inceliklerini akıl güçlerini karşı casusluğun gizemli sanatına dönüştürmeye karar vermiş, pek çok zihinsel yeteneğe sahip bir adam olan Angleton'dan daha çok sevmediği söylenir. Angleton, bir edebiyat dergisi çıkardığı ve kampusun en önde gelen güzel sanat meraklısı öğrencisi olduğu Yale'den II. Dünya Savaşı sırasında OSS'e ikmal edildiğinde OSS X-2 (karşı casusluk) dalında hayatının amacını buldu. Savaşın sonunda, sadece yirmi sekiz yaşında olmasına karşın Alman istihbarat harekatlarını başarısızlığa uğratmada parlak bir rekora imza atmıştı. Kaçınılmaz bir şekilde 1947'de kuruluşu sırasında CIA'e katıldı ve bir anda kurucu üyelerin en dikkat çekeni oldu. Cl'ın (yeni CIA'in karşı casusluk bölümü) şefi olarak, teşkilata KGB'nin sızmamasını kesinleştirme emirleri sayesinde müthiş bir gücü elinde tutuyordu. Bütün harekatları karşı casusluk belirtileri (Sovyetler tarafından sızılmaya yatkınlık) için tekrar gözden geçiriyordu, bütün iletileri görüyordu, bütün kiralama ve buluşmaları gözden geçiriyordu, gelen bütün istihbaratı muhtemel kandırmaca unsurlarına karşı değerlendiriyordu ve CIA'in öteki istihbarat servisleriyle olan ilişkilerini o servislerden herhangi bir irtibat memurunun CIA'den alması gerekenden daha fazla istihbarat almaya çalışıp çalışmadığına ilişkin her türlü ipucuna gözlerini dört açarak gözlemliyordu.</p>

  <p class="calibre1">Angleton'u 1949'da Washington'daki MI6'ya atanan yeni istasyon şefi Philby'yle bağlantıya geçiren de bu son işleviydi. Böyle durumlarda sıkça olduğu gibi iki adam da karşı tarafın <span class="italic">gerçekten</span> neyin peşinde olduğunu bulmaya çalışarak kurnazca bir ayine başladılar. İngiliz ve Amerikan istihbarat teşkilatları savaş sırasında sıkı bağlar kurmuşlardı; ama işin içindeki herkesin anladığı üzere, istihbarat nankör meslekti. Ne İngilizler Amerikalı kuzenlerine herşeyi anlatmakla meşguldü, ne de Amerikalılar bütün kartlarını açmaya hazırdı.</p>

  <p class="calibre1">Angleon ve Philby, yakın bir iş ilişkisinin yanı sıra arkadaş da oldular. Haftanın pek çok günü sakin bir Georgetown restoranında birlikte öğle yemeği yiyor, yeterince alkolün bir dil sürçmesine yol açacağını umarak birbirlerine durmadan içiriyorlardı (ikisi de iyi içicilerdi). Deneyimli istihbaratçılar olarak her ikisi de öbürünün oynadığı oyunun farkındaydı ve kimi zaman bunun katışıksız saçmalığına kahkahalarla gülüyorlardı.</p>

  <p class="calibre1">Angleton Philby'nin yeteneklerine saygı duymaya başlamıştı ve majestelerine olan sadakatinden bir an bile şüphe duymamıştı. 1951'de Guy Burgess ve Donald Maclean'in ihanetinin ardından bazı CIA yetkilileri, Maclean'i yaklaşan tutuklanması konusunda uyaran ve kendi de bir KGB köstebeği olan Philby'nin "üçüncü adam" olduğundan şüphelenmeye başlamıştı. Angleton Philly'yi iş arkadaşlarının daha çok içsel yetilerine olan sadık bir inanç olarak kabul ettikleri şeye dayanarak şiddetle savundu: altıncı hissi Philly'nin sadık olduğunu söylüyordu, o zaman öyleydi.</p>

  <p class="calibre1">Sonuçta 1955'te, gittikçe daha çok kanıt Philby'nin gerçekten bir KGB köstebeği olduğunu gösterdiğinde yaşanan şaşkınlık çok daha büyüktü. Angleton'u iyi tanıyanlar sonradan haberin onu darmadağın ettiğini ve kendini bütün Philby aldatmacasının baş hedefi olarak görmeye başladığını söyleyeceklerdi. Nedeni ne olursa olsun, Angleton artık KGB tarafından Batı'yı kandırmak için hazırlanmış kütlesel ve kurnazca bir düzenin&nbsp;</p>

  <p class="calibre1">amacı Batı'yı kesin bir komünist işgaline hazırlık için zayıflatmaktan aşağı olmayan beklenmedik bir aldatmaca harekatı<span class="calibre6">&nbsp;teorisini kurmaya başlamıştı. Böyle bir canavar planın varlığından şüphe duyanlara Angleton daima Philby örneğini verirdi. Angleton'un iddiasına göre, ortada MI6'nın başına geçmesine kıl payı kalmış bir adam vardı; çok açık bir şekilde o teşkilatı ele geçirmek için KGB tarafından zekice hazırlanmış bir harekatın sonucu olarak. Ve bu harekata kaç köstebek yardım etmişti, hâlâ işte olan kaç köstebek? Dahası, Angleton ekliyordu, KGB CIA'i "baş düşman" kabul ettiğine göre Rusların CIA'i içten çökertmek için benzer bir harekat tasarladıklarını var saymak akıllıca olurdu. Ve aklında Philby'nin Ruslara bunu nasıl yapacakları konusunda tavsiyelerde bulunduğuna dair hiçbir şüphe yoktu.</span></p>

  <p class="calibre1">Karşı casusluğa egemen olan paranoyak mantık türüyle sıkıca değerlendirildiğinde teori anlamlıydı, Angleton hiç kanıtı olmadığını kabul etse de. Bir gün o kanıtı bulacağına, kendini dinleyenlere Philby'nin ihanetinin öcünü almaya odaklanmış takıntılı bir nefret gibi görünen bir havayla yemin ederdi. Onlara göre tıpkı Bermuda Şeytan Üçgeni ve uzaylıların kaçırdıkları insanlar gibi Angleton'un teorisi içinde hiçbir tutarlı kanıt bulunamazdı.</p>

  <p class="calibre1">Ama 1961'de kanıt geldi, ya da Angleton öyle olduğuna inandı.</p>

  <p class="calibre1">O aralık ayında Anatoli Golitsin adında tıknaz, kaim enseli bir KGB'li Helsinki'de CIA lehine taraf değiştirdi. Golitsin, KGB karargahındaki Batı Avrupa harekatlarnı da içine alan işi sayesinde KGB'nin kullandığı köstebeklerin uzunca bir listesinin ayrıntılı bir taslağına sahipti. Düzinelercesinin ayağını kaydırdı, en önemlisi de Fransız Hükümeti'nin üst kademelerinde iş görmekte olan SAPPHIRE adlı bir şebekenin. Ek olarak, Philby'nin 1934'ten beri bir KGB köstebeği olduğuna ilişkin son kanıtı da sağlamıştı, ki bu açıklama Philby'yi Moskova'ya kaçmak zorunda bırakmıştı.</p>

  <p class="calibre1">Ne kadar değerli olursa olsun, bu açıklamalar Angleton için Glotsin'in asıl değerinin yanında ikinci planda kalıyordu: KGB'nin Batı istihbaratını çökertme amaçlı temel planı hakkında bildikleri. Golitsin, Angleton'a İsa'nın Kutsal Kadehi'nin yerini açıklayan bir adam edasıyla 1959'da Moskova'da kıdemli KGB yetkililerinin "düşmanın temel düşünüşünü etkilemeyi" amaçlayan bir plan konusunda bilgilendirildikleri özel bir KGB konferansına katıldığını anlattı. Glotsin'e göre bu plan, yanlış bilgi yaymak için batıya doğru sahte köstebekler gönderip Batı'yı Sovyetler Birliği'nin asıl amaçları konusunda yanlış yönlendirmek ve Batı'yı kandırıp askeri hazırlıklarını azaltma amacıyla çok sayıda büyük aldatmaca harekatı düzenlemeyi kapsıyordu.</p>

  <p class="calibre1">Glotsin, Stalin-Tito ayrılığının ve Çin-Sovyet sürtüşmesinin incelikli aldatmacalar olduğunu iddia etti, bu çoğu CIA yetkilisinin gülünç bulduğu bir iddiaydı. Yine de Angleton'un teşkilattaki etkinliği nedeniyle Glotsin'in iddialarını araştırmak için özel bir komite kuruldu. Alaycı bir şekilde kendilerine "Dünya Düzdür Derneği" diyen komite üyeleri, pek de şaşırtıcı olmayan bir şekilde Tito'nun gerçekten Sovyetlerle arasının açık olduğunu kanıtlayan dağlar kadar delil olduğu ve Çin-Sovyet sürtüşmesinin de son derece gerçek olduğu sonucuna vardılar.</p>

  <p class="calibre1">Golitsin bu reddedilişten yılmamıştı, aksine bunun sadece KGB'nin yanlış bilgi yayma çalışmalarının ne kadar başarılı olduğunu gösterdiğini iddia ediyordu. Daha da beteri, Angleton'u CIA kurumunun böyle kandırmacaları ortaya çıkarmaktaki başarısızlığının temelde bütün Batılı istihbarat teşkilatları gibi içine sızılmasından kaynaklandığına inandırmıştı. Golitsin, CIA'in Sovyet Bölümü'nün üst kademelerinde bir "süper köstebek", temel işlevi öteki KGB maşalarını korumak ve CIA'in Moskova'nın yaydığı yanlış bilgileri kabul etmesini kesinleştirmek olan kurnaz bir KGB maşası bulunduğunu savunuyordu. Süper köstebeğin kimliğini bilmiyordu ama kod adını bildiği iddiasındaydı: SASHA.</p>

  <p class="calibre1">Varlığına çoktan karar verdiği komplonun artık kalbine girmekte olduğuna inanan Angleton, Golitsin'i fiilen tek kişilik karşı casusluk teşkilatı haline getirmişti. Müthiş bir gizlilik içinde Golitsin'i New York'ta kuryelerin CIA'in en gizli personel dosyalarını taşıdığı bir apartmana yerleştirdi. Golitsin dosyaları inceleyecek, SASHA'ya giden ipuçları arayacaktı.</p>

  <p class="calibre1">CIA güvenliğinin bu akıl almaz ihlali yetmezmiş gibi Golitsin bunu köstebek fikri üzerine başka bir macerayla daha birleştiriyordu. Angleton'a artık KGB için çok tehlikeli olduğundan Moskova'nın mutlaka, görevi Golitsin'in söylediği her şeye kuşku düşürmek olan akıllı bir çifte ajan, sahte bir hain göndereceğini anlattı. Golitsin itibardan düşünce CIA'in içindeki süper köstebeğin ve daha küçük kölelerinin yolları üzerinde teşkilatı çökertmek için hiçbir engel kalmayacaktı.</p>

  <p class="calibre1">Angleton, bu inanılmaz senaryoyu KGB hakkındaki kendi asıl planıyla yine mükemmel bir uyum içinde buldu. Ve tam da Golitsin'in tahmin ettiği gibi 1964'ün başlarında bir KGB yetkilisi taraf değiştirmeye karar verdi. Adı Yuri Nosenko'ydu.</p>

  <p class="calibre1">KGB'nin başı Laventri Beria'nın 1953'teki ölümünden sonra teşkilata katılan pek çok yetkili gibi Nosenko da KGB kariyerini Sovyet hiyerarşisindeki önemli aile bağlantılarına borçluydu. Nikita Khrushchev'in bir arkadaşı olan babası (Gemi inşası bakanı olmasını sağlayan bir bağlantı) oğluna donanmada bir iş edinmek için kullandığı önemli bir perde arkası güce sahipti. Babasının kendisi için istediği donanma kariyerine özel bir ilgi duymayan Yuri, donanma istihbaratına kaydı. Bu işte geçirdiği 3 yıldan sonra babasının bağlantıları sayesinde KGB'ye aktarıldı.</p>

  <p class="calibre1">O zamanlar KGB çok iyi bir kariyer tercihi kabul ediliyordu. Sovyet sistemindeki özel rolü sayesinde, KGB sıradan bir Rus'un kazanabileceğinin çok ötesinde bir gelir de dahil olmak üzere üyelerine önemli ayrıcalıklar sunabiliyordu. Ayırt edici kırmızı kaplamasıyla bir KGB kimliğinin bir anlık görüntüsü, herhangi bir KGB çalışanının bir tiyatro ya da sinema kuyruğunun en önüne geçmesi ya da bir restorandaki en iyi yere oturması için yeterliydi.</p>

  <p class="calibre1">Babasının amaçsız bir hayalci olduğunu düşündüğü Nosenko, karşı casusluk için beklenmedik bir kabiliyet gösterdi. 1955'e gelindiğinde Amerikalı turistler, misafir akademisyenler ve işadamları aleyhine şantaj ve tuzağa düşürme çalışmaları yürüten, KGB'nin en gizli bölümlerinden Yedinci Bölüm'de önde gelen bir ajandı. Alışılageldik yöntem, bir Amerikalı'yı bir kadın fahişeyle (Sovyet istihbarat argosunda "kuzgun" denir) ya da bir erkek fahişeyle (kırlangıç) bir araya getirip sonucu fotoğraflamak, sonra da resimleri hedef kişinin eşine ya da işverenine göstermekle tehdit etmekti; kurban "işbirliği" yapmak istemediği sürece.</p>

  <p class="calibre1">Ama 1962'de, Nosenko Sovyet sisteminden hayal kırıklığına uğrayınca CIA'le bağlantı kurmaya karar verdi. Nosenko bir Sovyet silahsızlanma delegasyonuna eşlik etmesi için Cenevre'ye gönderildiğinde (Görevi onları KGB için gözlemekti) CIA'in Birleşik Devletler delegasyonuna bağlı adamını buldu ve konuşmak istediğini ima etti. Daha sonra, güvenli bir CIA binasında Sovyetler Birliği sınırları içinde asla CIA ajanlarıyla görüşmemek şartıyla yerinde kalıp işbirliği yapacağını bildirdi. Sebebini açıklaması istendiğinde KGB'nin, ABD elçiliğindeki Rus işçilerin (hepsi KGB için çalışıyordu) tanıdıkları CIA ajanlarının ayakkabılarının tabanına sürdüğü kimyasal bir toz geliştirdiğini söyledi. KGB, nereye giderlerse gitsinler CIA ajanlarının izini sürmek için özel kimyasal tarayıcılar kullanıyordu.</p>

  <p class="calibre1">Nosenko iyi niyetini göstermek için birkaç küçük çaplı KGB maşasını ele verdikten sonra CIA'e paylaşacak daha fazla istihbaratı olduğunda onlarla bağlantı kuracağını söyleyip delegasyonuna geri döndü. Nosenko'dan başka hiçbir şey duyulmamıştı; ama bu arada kaderi Anatoli Golitsin'in New York'taki sığınağında şekillenmekteydi. CIA'in Nosenko'yla ilk konuşmalarının tutanakları kendisine gösterildiğinde Golitsin ona hemen "aldatmaca" damgasını bastı. Golitsin, Nosenko'nun casus tozu hikayesiyle bunun sadece Moskova'da diplomatik kılıf altında çalışan CIA ajanlarının kimliklerini ele veren KGB süper köstebeğini gizlemek için uydurulmuş incelikli bir masal olduğunu söyleyip alay etti. Dahası, Nosenko'nun sırf Golitsin'in itibarını sarsmak amacıyla bir noktada taraf değiştireceği tahmininde bulundu.</p>

  <p class="calibre1">Tabi ki tam da Golitsin'in öngördüğü gibi 1964'ün başlarında Nosenko Cenevre'de tekrar ortaya çıktı ve CIA'le bağlantıya geçti. Moskova'ya dönmesini emreden bir geri çağırma telgrafının henüz eline ulaştığını söyledi; ona göre bu, şüphe çektiğine dair tartışmasız bir işaretti. Bir an önce taraf değiştirme niyetinde olduğunu bildirdi. Sadece CIA'in değerini anladığından emin olmak için büyük sürprizi patlattı. Birkaç yıl önce Lee Harvey Oswald adında muhalif bir Amerikalı Sovyetler Birliği'nde yaşarken KGB Nosenko'yu genç eski denizciyi gözetleyip bir CIA maşası olup olmadığını belirlemesi için görevlendirmişti. Nosenko, olmadığı sonucuna&nbsp;<span class="calibre6">varmıştı. Sonra KGB onu işe almayı düşündü ama sonunda Oswald'in "işe yaramaz" olduğuna karar verdi.. Bu aşama dan sonra onu yalnız bıraktılar, hatta Sovyet hayatından bıktığında Rus asıllı karısıyla ABD'ye dönmesine bile izin verdiler.</span></p>

  <p class="calibre1">Nosenko davası şimdi karanlık bir batağa girmişti. Eğer Golitsin'in iddia ettiği gibi Nosenko KGB'nin aldatmaca harekatının bir parçasıysa bu, Oswald hakkında söylediği her şeyin yalan olduğu anlamına gelirdi. Angleton'un düşüncesine göre KGB, bir tanesi de CIA'i Oswald'la bir ilgisi olmadığına inandırmak olan pek çok amaç için Nosenko'yu sahte bir taraf değiştirici olarak ortaya bırakıyordu. Bu yüzden, tam tersi doğruydu: KGB'nin OswaldTa bir ilgisi <span class="italic">vardı,</span> bir başkana KGB tarafından düzenlenmiş bir suikast hortluyordu.</p>

  <p class="calibre1">Nosenko'yu taşıyan uçak Washington'a inişe geçerken, Nosenko'nun aşağılarda esen korkunç fırtına hakkında hiçbir fikri yoktu. Başlangıçta ona özellikle iyi davranılmıştı, böylece yumuşayacak ve gelen şoka hazırlıksız yakalanacaktı. Esareti sırasında onu yıldırmak ve Angleton'un birer gerçek olduğuna zaten karar verdiği şeyleri itiraf ettirmek için tasarlanmış bir dizi psikolojik işkenceden geçirildi: Yuri Nosenko, görevi CIA'i KGB'nin Başkan Kennedy suikastindeki rolü konusunda yanlış yönlendirmek olan bir KGB'liydi.</p>

  <p class="calibre1">Ama bu yöntemlerin hiçbiri işe yaramadı. Gardiyanları hücre ısısını çok sıcak ve çok soğuk arasında dönüşümlü olarak değiştirdiler, çok geç saatlerde sorgu için dışarı sürüklediler, bir seferde haftalarca açlık sınırında yaşamaya zorladılar, tütün vermediler, hücresini şiddetli ışıkla aydınlatıp uyu<span class="calibre6">masına izin vermediler, onu her an kimsenin haberi olmadan öldürebileceklerini söyleyen sorgu takımları düşmanca sorular sordular.</span></p>

  <p class="calibre1">Aslında Nosenko da sorgucularına mühimmat sağlamıştı. Şu "geri çağırma telgrafı" mesela; Cenevre'deki silahsızlanma müzakereleri boyunca Sovyet haberleşmelerini gözlemleyen Ulusal Güvenlik Teşkilatı'nın kayıtlarının gözden geçirilmesi Moskova'dan böyle bir telgrafın hiç gönderilmediğini göstermişti. Ve bir albay olduğu iddiası da boş çıkmıştı, aslında bir binbaşıydı. Nosenko iki yalanı da itiraf etti ama sadece CIA'in onu Birleşik Devletlere getirmesini kesinleştirmek için önemini artırmak istediğini söyledi. Ve gardiyanları onu ne tür korkularla kötü muameleye maruz bırakırlarsa bıraksınlar hikayesine bağlı kaldı: O gerçekten taraf değiştirmişti ve Lee Harvey Oswald KGB'nin işe almamaya karar verdiği bir çatlaktı. Golitsin'le ilgili olarak da KGB'nin ondan kurtulmaktan memnun olduğunu söyledi: Katlanılmaz bir egoistti, bir keresinde gerçekten kendisinin başında olacağı tamamen yeni bir Sovyet istihbarat yapılanması önermişti.</p>

  <p class="calibre1">Nosenko sadece boynunu giyotin bıçağına daha da yaklaştırdığının farkında değildi. Açılmamak için inatla direnmesi Angleton tarafından KGB davasına olan bağlılığının açık bir göstergesi olarak yorumlanıyordu. Şimdilik Nosenko meselesinde bir netleşme olmadığından Angleton ve Golitsin zamanlarını Golitsin'in CIA personel dosyalarından kaç tane muhtemel KGB köstebeği çıkardığını belirlemeye ayırıyorlardı. Dehşet verici 120 kişilik bir "şüpheli" listesi çıkardılar. Bu, sonra 50 "ciddi şüpheliye" en sonunda da 16 "casusluk vakasına" indi.</p>

  <p class="calibre1">Onaltı CIA yetkilisinden casusluk gibi ciddi bir suç için şüphelenilmesinin tek nedeni Golitsin'in personel dosyalarını incelemesiydi. Sadece Angleton'un anlar gibi göründüğü garip bir indirgemecilikle, Golitsin bir KGB ajanında olması beklenen kişilik özelliklerini, yani 'şaşmaz ipuçları'nı insanların geçmişinde arıyor ve kimin olası bir KGB ajanı olduğuna bu şekilde karar veriyordu. Üstelik, Golitsin Angleton'u Avarell Harriman ve ingiliz Başbakanı Harold Wilson'un da muhtemelen KGB için çalıştıklarına inandırdı.</p>

  <p class="calibre1">Bu düşünme şeklinin katışıksız çılgınlığına rağmen, Angleton artık gizliden gizliye Moskova için çalışıyor olma şaibesi altındaki bir düzine CIA yetkilisinin kariyerlerini çökertecek köstebek avını başlattı (Bu şüpheliler arasında Sovyet Bölümü'nün süper köstebek SASHA olmasından kuşkulanılan başı da vardı.)</p>

  <p class="calibre1">Ama zaman geçtikçe ve CIA'in Angleton'un çılgınca aramasında altı üstüne geldikçe süper ya da başka türlü hiçbir KGB köstebeğinin ortaya çıkmayacağı açıklığa kavuştu. Hâlâ gizlice hapiste tutulan Nosenko, hikayesine bağlıydı ve Angleton'un CI üyeleri, şüphelenilen köstebekler aleyhine zerre kadar kanıt bulamamıştı. CIA'in üst kademeleri sabırsızlanmaya başladı ve Angleton'a Nosenko meselesini artık kesinlikle çözmesi emredildi. Son bir sorgulama turu da hiçbir yere varamayınca Nosenko'nun salıverilmesi emredildi. Nosenko'ya yapılan muamelenin kamuoyunda ortaya çıkmasından kaygılanan CIA ona 30.000 dolar nakit ödeme yaptı ve (Angleton'u kızdırmasına rağmen) teşkilatta bir danışmanlık görevine getirdi. CIA yöneticisi Richard Helms davanın bir teşkilat içi incelemesinin yapılmasını emretti. Araştırmanın sonucunda Nosenko'nun tamamen dürüst olduğu ortaya çıktı.</p>

  <p class="calibre1">Nosenko'yu kabul kararı Angleton ve büyülü bilgelik kaynağı Golitsin için sonun başlangıcı oldu. Angleton hakkında artan şikayetler vardı ve 1974'te CIA'in yeni yöneticisi William Colby CI şefinin CIA'i masalsı KGB köstebeklerinden korumak adına aralarında Nosenko'nun yasadışı hapsi de olan pek çok ağır suç işlediğini ortaya çıkardı. Ayrıca Colby Angleton'un şüphelendiği CIA yetkililerinin evlerini yasadışı bir şekilde dinlemeye aldığını ve yıllarca uluslararası postanın KGB tarafından ajanlarıyla haberleşmek için kullanılıp kullanılmadığını (ki kullanılmıyordu) öğrenmek için yasadışı bir posta açma çalışması yürüttüğünü de ortaya çıkardı. Angleton istifa etmeye zorlandı, Golitsin'e hizmetlerine artık ihtiyaç olmadığı bildirildi.</p>

  <p class="calibre1">Büyük köstebek avı bitmişti. Angleton'un kovulmasından bir yıl sonra, yerine atanan George Kalaris CIA karargahında olağanüstü bir olayla karşılaştı. Bu, Sovyet karşı casusluk yöntemleri üzerine bir konferanstı; konuşmacı Yuri Nosenko'ydu. Konuşmasını bitirdiğinde ayağa kalkan dinleyicilere kendi hikayesini anlattı; sonunda göz yaşları içinde "Ama hâlâ Amerika'yı Seviyorum" dedi. Ayakta alkışlandı.</p>

  <p class="calibre1">Sonraları, köstebek avının kurbanlarına, kuşku yüzünden kariyeri zedelenen CIA yetkililerine sessizce ödenen telafiler olacaktı. Angleton 1987'deki ölümüne kadar baştan sona haklı olduğunda ve tamamıyle bir KGB uydusu haline geldiğini anlamayı reddetmenin CIA'in saflığı olduğunda ısrar etmeyi sürdürdü.</p>

  <p class="calibre1">Soğuk savaşın en çok tırmandığı, tam da Angleton'u başlangıçta istihbarat işine çeken öğeler olan belirsizlik, şüphe ve yanıltmacanın hüküm sürdüğü bir zamanda CIA ve KGB arasındaki müthiş yeraltı casusluk savaşının baş kurbanı belki de Angleton'dur. Çok daha az açığa vurulsa da KGB de epey kayıp vermişti. Pek çok KGB emektarı, teşkilatın köstebekler, karşı köstebekler, sahte taraf değiştirenler ve yanlış bilgilendirme oyunlarına kendini çok fazla kaptırdığından artık kimseye güvenilmediği ve kimsenin gerçeğin ne olduğunu bilmediği günleri hüzünle anıyor.</p>

  <p class="calibre1">Hayatta olsaydı Angleton KGB-CIA savaşının son derece ilginç sonuçlarından birine çok şaşardı. Bu, teşkilatın savaştan ne kadar çok etkilendiğini ölçmek için onun ayrılığından sonra CIA komitesi tarafından hazırlanmış uzun bir teşkilat içi rapordu. Teşkilatın çok ciddi hasar gördüğü sonucuna varan rapor, bu hasara teşkilatı yanlış yönlendirmek için üst kademelerdeki kurnaz bir "süper köstebek" tarafından yönetilen kasıtlı bir KGB harekatının yol açtığı kararına ulaşmıştı.</p>

  <p class="calibre1">Rapora göre söz konusu KGB köstebeğinin adı James Jesus Angleton'du.</p>

  <h2 class="calibre7" id="sigil_toc_id_19"><span class="bold">"DÜRÜST BIR GAYRIMUSEVİ’’NİN ESRARI WALLENBERG DAVASI 1944-1990</span> <span class="italic1"><span class="bold">Lubyanka 'daki Zehir</span></span></h2>

  <p class="calibre1">1944 kışının olağandışı olaylarla dolu dünyasında bile, Budapeşte'deki Alman karargâhı çalışanları böyle bir şeye tanık olmamışlardı. Bir Aralık günü zayıf, seyrek saçlı İsveçli bir diplomat karargâh binasına fırtına gibi daldı, doğruca general August Schmidhuberin odasına yürüdü ve onu tehdit etti.</p>

  <p class="calibre1">Pek az insan Schmidhuber gibi güçlü bir adamı tehdit edecek kadar saf cesaretine sahipti. Schmidhuber, aylar önce Almanya'nın kolayca işgal ettiği bir ülkede üstün güce sahip yaklaşık yarım milyon askerin komutanı olarak sadece parmaklarını şıklatarak bir saniye içinde bu haddini bilmez diplomattan kurtulabilirdi. Ama Raoul Wallenberg'in yoğunluğundaki bir şey onu sessizce diplomatı dinlemeye itti.</p>

  <p class="calibre1">Wallenberg, Schmidhuber'in Berlin'den yerli faşistlerle işbirliği yapıp Budapeşte'deki Yahudi gettosunu yok etmesi ve burada bulunan 70,000 korkulu yerleşimcinin Auschwitz'e gemiyle yollanmaları için <span class="italic">Schutzstajfel'e</span> (SS) aktarılması doğrultusunda emir aldığını duyduğunu söyledi. Bir öfke pırıltısı içinde "Eğer bu olursa savaş suçları için yargılanmanızla kişisel olarak ilgileneceğim" dedi.</p>

  <p class="calibre1">Schmidhuber bir an için hiçbir şey söylemedi. Sonra, emrindekileri büyük bir şaşkınlığa uğratarak telefonu aldı ve havlarcasına bir emir verdi: Yahudi gettosuna dokunulmayacaktı ve bölge Alman askerî koruması altında olacaktı, 70.000 Yahudi'den herhangi birine zarar verecek her kim olursa olsun en kısa zamanda vurulacaktı. Telefonu kaparken Wallenberg'in elini sıktı ve dışarı çıkarılmasını emretti.</p>

  <p class="calibre1">Raoul Wallenberg Macaristan Yahudilerini kurtarma savaşında bir zafer daha kazanmıştı ama bu ona yeterince rahatlık vermemişti. Naziler, işgalci Ruslar Macaristan'ın tamamını almadan önce Yahudilerin kökünü kurutmak için 24 saat çalışırken çok fazla yenilgi yaşanıyordu. Yüz binlerce Yahudi toplama kamplarına gönderilecekti. Onların kaderleri, bir ölüm makinesini yenmek için hayatını riske atan Wallenberg'e acı çektiriyordu.</p>

  <p class="calibre1">Sonunda Wallenberg 100.000 civarı Macar Yahudi'yi kurtarmayı başardı. Bu yüzden tarih onu Avrupalı Yahudileri kurtarmak için bir şeyler yapan maalesef sayıları pek az bir kaç kişiden biri olarak kutsadı. Yahudi halkı onu Oskar Schindler ile birlikte daima kötülerle savaşan iyiliğin gücü olarak "dürüst gayrımusevi" adıyla hatırlayacaktı. Raoul Wallenberg'in öyküsü hem ilham verici hem de trajiktir. En büyük başarısından -Budapeşte gettosundaki Yahudileri kurtarmak- yalnızca bir kaç hafta sonra Ruslar tarafından yakalandığı ve bir daha hiç görünmediği için çağdaş tarihin büyük gizemlerinden biridir. Sonraki elli yıl boyunca kaderi milyonlarca insanın merakını mıknatıs gibi kendine çekti. Sovyetler Birliği'nin Wallenberg davasını tartışmayı bile reddetmesi bu bilmeceyi daha da opaklaştırdı. Ortadan kaybolan diplomatın davası haline gelen derin gölgede sürekli, tekrarlanan dedikodular vardı. Casus olduğunu düşünen Ruslar tarafından vurulmuştu. Hapse atılmış ve 1947'de ölmüştü. 1965 gibi yakın bir geçmişe kadar Sibirya'daki bir esir kampında hâlâ hayattaydı; ama işkenceden aklını kaybetmişti. Aslında hep gizli bir Rus ajanıydı ve sonradan ülkesine dönüp yeni bir kimlik edinmişti. Ruslar tarafından ortaya çıkarılan bir Amerikan ajanıydı ve daha sonra tamamen yeni bir kimlik altında bir KGB derin sızma ajanı yapılmıştı.</p>

  <p class="calibre1">Şimdi, kaybolmasının neredeyse yarım yüzyıl ardından nihayet gizemi ortadan kalkmakta. Raoul Wallenberg'in gerçek öyküsünün Stalinist paranoya, ikiyüzlülük, görünüşte müttefikler arasındaki güvensizlik ve hepsinin ötesinde olağanüstü ahlaklı bir adamın seçkin kişiliğinin eşit oranlarda şekillendirdiği karmaşık bir casusluk bilmecesi olduğu ortaya çıkıyor.</p>

  <p class="calibre1">Raoul Wallenberg hakkında hatırlanması gereken en önemli gerçek, yalnızca doğumunun bile II. Dünya Savaşı öncesi Avrupa'nın gerginliklerinden muaf bir hayatın güvencesi olduğudur. İsveç'teki efsanevi varlıklı bankacı Wallenberg hanedanının bir üyesi olarak doğmasının yanı sıra, Wallenberg banka imparatorluğunun bu kadar zenginleşmesini sağlayan uluslararası hisse senetlerinin komisyonculuğunu yapan başka bir aileye çok genç yaşta damat olarak girerek kendisi de bir banker olmuştu. Amcası Marcus Wallenberg öteki büyük Avrupa bankalarıyla, özellikle de Alman Reichsbank'la kapsamlı ortaklıklara sahip isveç'in en büyüğü olan Enshilda Bankası'nın sahibiydi. Bir başka amca Jacob Wallenberg de Sovyetler Birliği de dahil dünya finansal kuruluşları arasında önemli bağlantılardan oluşuna kadar büyük bir nüfuz ağına sahip ileri gelen bir bankerdi. Bu bağlantılar Wallenberglerin hayati sonuçlan olan politik hamlelerde bulunmalarına yol açacaktı. Yarım düzine dilde uzmanlaşmış parlak bir dilbilimci olan Raoul hayatının çok erken aşamalarında bankacılıktan başka bir kariyer düşünmeye başladı. Michigan Üniversitesi'nde mimarlık okudu ve hâlâ hayatta tam olarak ne yapmak istediği konusunda kararsız bir halde Stockholm'e döndü. Zamanı dikkate alarak isteksizce aile bankasında çalışmaya razı oldu. 1938 yılında 25 yaşındayken Wallenberg hayatını değiştirecek bir deneyim yaşadı.</p>

  <p class="calibre1">Bazı işleri konuşmak için aile temsilcisi olarak Filistin'e gönderildiğinde Nazilerin dünyanın en geniş Yahudi topluluğuna yaptıklar hakkında korkunç hikayeler anlatan Avrupa'dan kaçmış çok sayıda Yahudi mülteciyle karşılaştı. Şaşkına dönen Wallenberg dünyanın geri kalanının bunu durdurmak için ne yaptığını sordu. Cevap: Hiçbir şey.</p>

  <p class="calibre1">Stockholm'e dönerken, Wallenberg'e daha çok dilsel yetenekleri nedeniyle aileye ait bir ithalat-ihracat firmasını yönetme görevi verildi. Ortaklarından biri Macaristan'ın yedi yüz bin Yahudisinin kaderi için gittikçe derinleşen kaygılarını açığa vuran bir Macar Yahudisi'ydi. Nazi Almanyası'na yaklaşmakta olan faşist Macar hükümeti Nazi Almanyası'ndaki Yahudileri pek çok meslekten men eden, Yahudi olmayanlarla bağlantı kurmalarını yasaklayan, yolculuk haklarını elinden alan ve onları kısıtlı alanlarda yaşamaya zorlayan benzer yasaları örnek alarak hazırlanmış, ırk yasaları diye anılan yasaları yürürlüğe koyarak Hitler'in gözüne girmeye çalışmıştı. Ortağı bunun sadece bir başlangıç olduğu ve daha büyük felaketlerin yaklaşmakta olduğu yolunda onu uyarıyordu.</p>

  <p class="calibre1">Ortağı artık Macaristan'a yolculuk yapamadığından Wallenberg 1941'de onun yerine bir iş gezisine gitti. Budapeşte'de, Macaristan'ın savaşta Hitler'e katılıp Sovyetler Birliği'nin işgaline yardım için kuvvet sevketmesine karşın şehrin efsanevi neşesini kaybettiğini gördü. Ama Wallenberg Yahudilerin olağanüstü gergin ve korkmuş olduğunu fark etti. Ve tabi ki; Macaristan'ın yerel Faşist hareketi "Oklu Haç"ın çizmeli askerleri her yerdeydi. Sokaklarda Yahudileri tehdit ediyorlar, sık sık dövüyorlar ve genellikle hayatı çekilmez bir hâle getiriyorlardı. Geleneksel bilgi kaynakları olan kafelerde Hitler'in Macar Hükümeti'ne Yahudileri "yeniden yerleştirme" için kendisine teslim etmesi için baskı yapıyor olduğuna ilişkin fısıltılar dolaşıyordu. Şimdiye kadar Macarlar Hitlerin Yahudilerin vatandaşlıktan men edilmesiyle yetineceğini umarak karşı koymuşlardı; ama Macarlar daha ne kadar Berlin'den gelen amansız baskıya direnebilirlerdi?</p>

  <p class="calibre1">Wallenberg'in Budapeşte'de gördüklerinden midesi bulanmıştı, isveç'e döndüğünde ailesini ve onların iyi bağlantıları olan dostlarını yoklamaya başladı; bu berbat suçları durdurmak için bir şeyler yapılamaz mıydı? Omuz silkişler ve herhangi bir müdahaleyi engelleyen "politik engellerle" ilgili karmaşık açıklamalarla karşılaştı. Ona anlatmadıkları ise Wallenberg ailesinin çok yönlü aklında başka şeyler vardı, özellikle de uluslararası dalavere.</p>

  <p class="calibre1">Asıl karmaşık hikaye 1942'de Stockholm'deki KGB <span class="italic">rezident'i</span> Boris Rybkin İsveçlilerle gizli bir iş kotardığında başladı. Havacılık sanayileri için yüksek gerilebilirlikteki çeliğe muhtaç olan Ruslar (Sovyet metalürji kaynakları Almanlar tarafından ele geçirilmişti) kendi platinyum rezervlerine karşılık İsveç çeliğinin ticaretini yapmak istiyordu. İsveç tarafsızlığının büyük bir ihlâli olan anlaşma, Jacob Wallenberg'in anahtar bir rol oynamasıyla Enshilda Bankası'nca komisyonlanmıştı.Wallenberg bu iş sayesinde bankasına epey yüklü bir kâr sağlamıştı ama bu, Wallenberg'in nasıl daha fazla yararlı olabileceğini hesaplamaya başlayan KGB'nin dikkatini çekmesine neden olmuştu.</p>

  <p class="calibre1">Marcus Wallenberg bu sırada bankanın Finlandiya'daki yatırımlarından kaygı duyuyordu.Bu holdingler Finlandiya'nın Sovyetler Birliği'ni işgal ederek Hitler'e yardım etme kararı sonucu ciddi bir tehlike içindeydiler. Wallenberg'in hesaplarına göre Ruslar savaşı kazanırlarsa Finlandiya'nın kurumlarına savaş tazminatı olarak el koyacaklardı. Wallenbergler açısından böyle bir durumun pek çok eksi yanı olacaktı, nitekim Sovyetler kapitalistlerin kayıplarını telafi etmekle ün yapmış bir ülke değildi. Ve Wallenbergler de kesinlikle kapitalistti.</p>

  <p class="calibre1">Böyle bir felaketin önüne geçmek için Wallenberg, Marcus Rybkin'in aracılığıyla gizlice KGB'ye yaklaştı, ve bir öneride bulundu. Finlandiya'daki nüfuzunu kullanarak Moskova ve Finliler arsında bir barış anlaşması kotarmaya çalışacaktı. Kaybedecek bir şeyleri olmayan Ruslar ona onay verdi. 1944'te Marcus Wallenberg holdinglerini koruma altına alan Rusya Finlandiya arasındaki barış anlaşmasının imzalanmasında anahtar bir perde arkası rolü oynuyordu. Marcus artık bilerek ya da bilmeyerek kardeşi Jacob'un durumundaki gibi tamamıyla bir KGB maşası olarak kabul ediliyordu.Ruslar iki adamın da günün birinde işe yarayabileceğine karar vermişti. Ama Wallenbergler de Stalin'in paranoyasını beslemek adına çok şey yaptılar. KGB'nin öğrendiğine göre Marcus'un İngiliz teşkilatıyla çok sıkı bağları vardı ve İsveç'in tarafsızlığını ihlâl ederek, üstelik Almanların bilgisi dışında, İsveç firmalarının İngiltere'ye hayatî ham madde satmalarına izin verilmesi için gizli mukavelelere girmişti .Aynı zamanda Marcus Alman Hükümeti'nin üst kademelerinden pek çok yetkiliyle sıkı bağlantı içinde olmayı sürdürmüştü. İngiltere'deki bağlantıları sayesinde Marcus Berlin'den Londra'ya giden başarısız bir barış heyetinde arabuluculuk yapmıştı ve bu KGB'yi epey endişelendirdi. Bizzat Hitler'in teşvikiyle gönderilen heyet sonunda İngilizler tarafından kendi taraflarına çekilmişti; ama KGB'nin şüpheliler listesine de Marcus Wallenberg aleyhine siyah bir işaret eklenmişti. Marcus'un bir çeşit İngiliz istihbarat maşası olması mümkün müydü?</p>

  <p class="calibre1">KGB Jacob Wallenberg'in çok daha kuşkulu özelliklerini bulacaktı. 1942'de Hitler'i devirip bir an önce Batı'yla bir barış imzalayarak yeni bir hükümet kurmayı tasarlayan ve Almanya'daki Nazi karşıtlarından oluşan bir yeraltı örgütü kurmaya yardım eden Alman sosyalist politikacı Kari Gördlefin yakın arkadaşıydı. Yeraltı örgütünün üyesi olan pek çok Alman diplomat Batı'yla anlaşmak için istekliliklerini göstermek için gizlice İngiliz muadillerine yaklaşmışlardı. Bu gelişmeden, en önde gelen ingiliz köstebeklerden biri H.A.R. Philby tarafından haberdar edilen KGB telaşlanmıştı: -büyük olasılıkla Almanların Doğudaki savaşı sürdürmelerine izin verecek- ayrı bir barış anlaşması Stalin'in merkezî, takıntılı korkusuydu. Philby, Alman yeraltı heyetinin sümenaltı edilmesini sağlamıştı; ama KGB de Jacob Wallenberg hakkında kapsamlı bir dosya hazırlamaya başlamıştı.</p>

  <p class="calibre1">KGB'nin gözünde o, açıkça çitin her iki yanıyla da oynayan bir adamdı; bir yandan İngilizlere yardım ederken bir yandan da Alman yeraltı örgütüyle Londra arasında bir anlaşma kotarmaya çalışıyordu. Her iki taraftan birinin de istihbarat servisinin maşası olabilirdi; ya da aynı anda ikisinin de.</p>

  <p class="calibre1">Bütün bu uluslararası dalaverenin ayırdında olmamasına karşın, Raoul Wallenberg kendisini bütün dünyada üne kavuşturacak davaya katılırken sonunda kaderini belirleyeceğini öğrenecekti.</p>

  <p class="calibre1">Wallenberg'in davası, 19 Mart 1944'te şafak sökmeden birkaç saat önce Hitler Alman askerlerine Macar Hükümeti'ni devirip ülkeyi işgal etmeleri emrini verdiğinde doğmuştu. Hitler yüzbinlerce genci kaybettikleri savaştan bıktığı için Macarlar'ın, Ruslarla müstakil bir barış imzalamaya çalıştıklarını öğrendiğinde harekete geçti.</p>

  <p class="calibre1">Nazi soykırımının gerçekleşmesinden tam on iki gün sonra Adolf Eichmann Budapeşte'ye ulaştı. Macar Yahudi meclisini toplanmaya çağırırken "Benim kim olduğumu biliyor musunuz? Ben bir tazıyım" demişti.</p>

  <p class="calibre1">Yahudiler, ne demek istediğini çok çabuk öğreneceklerdi. Listelenmeye ve sarı yıldızlar takmaya zorlanıp binlerle toplanarak kamyon kasalarına tıkılıyorlar ve günde üç bin kişi gibi bir hızla Auschwitz'e gemiyle yollanıyorlardı. 1944 yazı başladığında 250.000'den fazla Macar Yahudisi gazla zehirlenmişti. Eichmann'ın ilan ettiği amacı, Macaristan'ı <span class="italic">judenrein</span> (Yahudisiz) hale getirmeyi, gerçekleştirmesi an meselesi gibi görünüyordu. Oklu Haç canilerinin de yardımıyla Eichmann ve katil mangası neredeyse günde yirmi dört saat çalışıyordu; çünkü Ruslar Macaristan'a doğudan girmişlerdi ve gittikçe ilerliyorlardı. Eichmann işini Ruslar ülkeyi ele geçirmeden önce tamamlamak istiyordu.</p>

  <p class="calibre1">Katliamdan derinden etkilenen Amerikan elçisi Herschel Johnson Başkan Roosvelt'e bir şeyler yapması için yalvardı. Roosevelt Savaş Mültecileri İdaresi ve Dünya Yahudi Meclisi'yle çalışıp mümkün olduğunca fazla Macar Yahudisi'ni kurtarmak için bir plan üzerinde anlaştı. Diplomatik kırmızı bandı aşıp Yahudilere tarafsız ülkelere çıkış vizeleri edinmek için olağanüstü yetkilerle donatılmış tarafsız bir temsilci Budapeşte'ye gönderildi.</p>

  <p class="calibre1">İsveç tarafından iki tarafla da bağları olan tarafsız bir temsilcinin uygun olduğuna karar verildi. İsveçliler de buna katıldı ve Raoul Wallenberg'in bu iş için en uygun adam olduğu sonucuna vardılar; pek çok dili iyi konuşuyordu, hem Macaristan'ı hem de Filistin'i iyi tanıyordu.</p>

  <p class="calibre1">Eichmann, 1944 sonbaharında Budapeşte'de Wallenberg'le ilk karşılaşmasında ondan pek etkilenmemişti. Asistanlarına onun "sıradan yozlaşmış bir diplomat" olduğunu söyledi, bu kırışık takım elbiseli (Wallenberg böyle şeylere pek önem vermezdi) cazibesiz adam soykırım davalarına bir engel teşkil etmeyecekti.</p>

  <p class="calibre1">Ama Eichmann Wallenberg'i fena halde hafife almıştı. Varışının üzerinden daha birkaç gün geçmişti ki yorulmak bilmez İsveçli her yerdeydi. Yahudileri Eichmann'ın pençelerinden kurtarmak için rüşvet veriyor, pohpohlayıp kandırıyor, olmazsa tehdit ediyor, elinden gelen her şeyi yapıyordu. Sinirlenen Eichmann Wallenberg'i ölümle tehdit etti; ama Berlin İsveçli diplomatı rahat bırakmasını sıkı sıkı tembihledi, İsveç'le dostça ilişkiler içinde olma hevesindeki Almanya bu ilişkilere gölge düşürecek herhangi bir olay istemiyordu. Eichmann elinden geldiğince idare etmek zorundaydı.</p>

  <p class="calibre1">Korkunç bir yarış sürüyordu: Eichmann eline geçirebildiğince Yahudi'yi istiflerken Wallenberg de olabildiğince fazlasını kurtarıyordu. En sevdiği yöntemi, sahipleri İsveç vatandaşı olmak üzere olduğu için İsveç'in koruması altında olduğunu belgeleyen binlerce İsveç vizesi dağıtmaktı. (Berlin, diplomatik nedenlerle Almanlara bu tür belgelere saygı göstermelerini emretmişti.) Wallenberg ayrıca Yahudiler için sahte belgeler düzenleyen geniş çaplı bir sahtekarlık harekatı başlatmıştı. Öteki durumlarda da Yahudilerin fırınlara yapacakları gemi yolculuğunu bekledikleri Macarların kontrolündeki toplama kamplarına müdahale ediyordu. Ya Macarlara Yahudileri bırakmaları için rüşvet veriyordu ya da bütün esirleri salıvermezlerse savaş suçlarında yargılatmakla tehdit ediyordu.</p>

  <p class="calibre1">1944 kışına gelindiğinde 20.000 Yahudi'yi İsveç belgeleriyle kurtarmış, başka bir 13.000'i Macar kamplarından salıverilmelerinin ardından Budapeşte çevresindeki emniyet evlerine gizlemiş ve Alman komutanına baskı yaparak başka bir 70.000 Yahudi'nin istiflendikleri Budapeşte gettosundan salıverilmelerini sağlamıştı.</p>

  <p class="calibre1">Wallenberg için bu başarıların bir anlamı yoktu; çünkü yaklaşık 400.000 Macar Yahudisinin ya çoktan öldüğünün ya da ölüm kamplarına gönderilme sürecinde olduğunun farkındaydı. Ruslar her geçen gün Budapeşte'ye biraz daha yaklaşıyordu, bu yüzden eğer olabildiğince fazla Yahudi kurtarırsa almanlar sonunda Macaristan'dan çıkarıldığında güvende olacaklarına inanan Wallenberg her zamankinden sıkı çalışıyordu.</p>

  <p class="calibre1">Kanlı bir terör atmosferinde çalışıyordu. Faşist Oklu Haç Naziler tarafından serbest bırakılınca Yahudileri rasgele tutuklamaya başlamıştı. Bazıları vurulup cesetleri sokaklarda bırakılmıştı, diğerleri güpegündüz öldüresiye dövülmüş ya da Tuna Nehri'nin kenarına götürülüp soyunmaları emredilmiş ve sonra da faşistlerin "yüzme dersi" diye adlandırdığı dondurucu suya atlamaya zorlanmışlardı. Ahlaklı bir adam olan Wallenberg saf kötülüğün neye benzediğini hep merak etmişti; ama artık biliyordu.</p>

  <p class="calibre1">Kabus Ocak 1945'te Ruslar Budapeşte'ye girince bitti. Ama Wallenberg'in asıl sıkıntısı henüz başlıyordu. Budapeşte'deki KGB ajanlarının geldiği günden beri kendisini izlemekte olduklarından habersizdi. KGB, Macarlar her iki tarafa da savaştan çekilmek için heyet gönderdiklerinden beri Macaristan'daki gelişmelerle yakından ilgileniyordu. Rusların duyumlarına göre Macarlar Moskova'ya yaklaşmıştı, ama Moskova'nın gözünde affedilmez bir şekilde ingiltere ve Amerika'ya da yaklaşmıştı. Bu hareket Stalin'e göre'yeterince kötüydü; ama Amerikalılar 1944 başlarında müstakil bir barışı görüşmek için kod adı SERÇE olan gizli bir OSS misyonu göndererek Stalinist paranoyayı şiddetlendirmişti. Stalin için bu misyon yüzeysel müttefiklerin ikili oynama heveslerini simgeliyordu.</p>

  <p class="calibre1">Stalin'in paranoyasını daha da derinleştiren İsveçli Wallenberg'in Alman generaller, Macar faşistler ve hatta SS'le birlikte görüldüğünü bildiren KGB raporlarıydı. Almanlarla bir anlaşma kotarmak için hazırlanmış şeytani bir İngiliz-Amerikan planının parçası olması mantığa yatkın değil miydi? Dahası, iki ferdi daha kuşkulu ikili oynama olaylarında rol almış Wallenberg ailesindendi. Bu noktada Stalin, Raoul Wallenberg'in sıradan bir diplomat olmadığına karar verdi; Yahudileri koruma misyonu daha derinlikli bir oyun için kılıftı. Wallenberglerle ilgili bir şeyler yapmanın zamanı gelmişti.</p>

  <p class="calibre1">17 Ocak 1945'te Raoul Wallenberg kurtarmayı başardığı binlerce Yahudi'ye yiyecek ve barınak sağlamayı görüşmek için Sovyet askeri kumandanının Budapeşte dışındaki karargahına kendisiyle bir görüşme yapmaya gönderildi. O görüşmeden asla geri dönmedi. 24 saat geçince, kaygılanan asistanları ve Yahudi cemaatinin önderleri Ruslara Wallenberg'in nerede olduğunu sordular. Ruslar nazikçe kararlaştırılan görüşmeye hiç gelmediği yanıtını verdiler. Önce günler, sonra haftalar geçti. Wallenberg'den hâlâ iz yoktu. Yeryüzünden silinip gitmişti.</p>

  <p class="calibre1">1945'teki o Ocak sabahı, Wallenberg'e tam olarak ne olduğunun öğrenilmesi için yaklaşık elli yıl geçmesi gerekiyordu. Şu anda, görüşme yerine ulaştığında KGB ajanları tarafından şoförü Macar Vilmos Langfelder'le birlikte gözaltına alındığı biliniyor.</p>

  <p class="calibre1">Başlangıçta Wallenberg'e şeref konuğu gibi davranılmıştı. Lüks bir trenle Moskova'ya götürülmüş, KGB'nin ana hapishanesinde VIP mahkumlara ayrılmış, alçak gönüllü bir otelin havasına ve olanaklarına sahip özel bir bölümde tutulmuştu. Moskova'nın görülmeye değer yerlerini, en tuhafı da Moskova metrosunu içine alan bir şehir turuna çıkarılmıştı. Bütün bunlar olurken KGB onu yoldan çıkarmaya çalışmakla meşguldü; planları, Wallenberg'i temel görevi güçlü Wallenberg ailesi ve onun geniş ekonomik, siyasi bağlantılarına bir pencere sağlamak olan bir maşa haline getirmekti.</p>

  <p class="calibre1">KGB aynı zamanda Wallenberg'in Budapeşte'de tam olarak neyin peşinde olduğunu bulmaya da istekliydi. Bu kadar zengin bir ailenin veliahdının kendini Yahudileri kurtarmaya adayacağına inanamayan Ruslar, onu nazikçe ama amansızca hangi teşkilat için çalıştığı konusunda sorguladılar. Wallenberg tekrar tekrar hiçbir istihbarat teşkilatı için çalışmadığı yanıtını verdi ve Ruslar için çalışmak gibi bir niyetinin olmadığını da açıkça belirtti.</p>

  <p class="calibre1">Yumuşak dokunuşun işe yaramayacağı anlaşılır anlaşılmaz Wallenberg'e yapılan muamele aniden değişti. KGB'nin ana hapishanesinin en kötü bölümlerinden birine atıldı ve KGB'nin en korkunç gardiyanlarından olan Viktor S. Abakumov'un ellerine teslim edildi. KGB lideri Beria Laventri'nin Stalinist sağ kolu olan Abakumov, özel yeteneği başka kimsenin elde edemeyeceği sonuçlara ulaşmak olan sadist bir zorba olmakla ün yapmıştı.</p>

  <p class="calibre1">Wallenberg'in en büyük işkencesi başlamıştı: 24 saat süren sorgular, açlık nöbetleri, aralıksız dayaklar ve Abakumov'un insanları yıldırma sanatına adanmış kariyerinde hafırlayabildiği seçkin işkencelerin tümü. Ama Wallenberg yılmadı. Eichmann gibi Abakumov da İsveçliyi hafife almıştı; banka veznedarı gibi görünen ufak tefek, zayıf adam göründüğünden çetin ceviz çıkmıştı.</p>

  <p class="calibre1">Stalin, sabırsızlanarak Abakumov'un elde etmekten asla şaşmadığı türde sonuçlara ulaşmasını bekliyordu. Ama haftalar geçmesine rağmen Wallenberg hiçbir teslim olma belirtisi göstermiyordu. Bu arada Ruslar zamanla oynuyorlardı: Wallenberg'in babasına şifreli bir telgraf göndermişlerdi, "Oğlun Rusya'da ve iyi durumda."</p>

  <p class="calibre1">İsveç'in diplomatik baskıyı artırmasına karşın bundan başka bir açıklama yapılmadı. Ruslar Wallenberg'le ilgili bütün bilgi taleplerine karşı çıldırtıcı bir belirsizlik içindeyken KGB de çeşitli dedikodular yaymakla meşguldü. Bunlar arasında Wallenberg'in inatçı Macar Faşistler tarafından öldürüldüğüne dair bir rapor ve Sovyetler Birliği'ne gidip "dünya barışı için çalışmaya" karar verdiğine dair bir başkası vardı.</p>

  <p class="calibre1">1947 başlarken Wallenberg'i yıldırmanın hiç yolu olmadığı açığa çıkmıştı. Ancak Ruslar şimdi incelikli bir sorunla karşı karşıyaydı: İki yıl süren işkence Wallenberg'in sağlığını çökertmişti. Ciddi şekilde hastaydı ve yaşlı bir adam gibi görünüyordu. Wallenberg'in kaderi konusunda gittikçe meraklanan bir dünyaya onu bu haliyle bırakmanın imkanı yoktu. Sonunda Stalin delilin yok edilmesine karar verdi.</p>

  <p class="calibre1">17 Temmuz 1947'de Wallenberg hücresinden çıkarıldı ve kötüleşen bir kalp sorunu için revire ilaç almaya götürüleceği söylendi. Revirde ona küçük bir şişede bir miktar sıvı verildi. Bu, aslında güçlü bir zehirdi. Hemen öldü. Cesedi hiç vakit kaybetmeden yakıldı ve külleri dağıtıldı. Bir yıl sonra şoförü Langfelder de aynı akıbete uğradı. Ardından Abakumov kayıtları tarayıp Wallenberg'in KGB tarafından hapiste tutulmasına ilişkin bütün belgeleri yok etti.</p>

  <p class="calibre1">Wallenberg esrarının Rus tarafına bir sessizlik perdesi indi. Ruslar bütün araştırmalara ve bilgi taleplerine ısrarla bir şey bilmedikleri yanıtını verdiler. Bu, 1956'da Stalin ölüp Moskova birden bire İsveçli diplomatlara Wallenberg'in 1945'te "Almanya için casusluk yapma" suçundan tutuklandığını ve 1947'de doğal nedenlerden hapishanede öldüğünü açıklayana kadar değişmedi. Bütün suçu Abakumov'un üzerine yıkıp zalimliğiyle ün yapmış bu KGB boğasının 1953'te "devlete karşı işlenmiş suçlardan" tutuklandığını ve bir yıl sonra idam edildiğini belirttiler. Sovyetler üzüntüyle(!) Abakumov'un Wallenberg'le ilgili bütün Sovyet bilgilerini mezara götürdüğünü açıkladı.</p>

  <p class="calibre1">Böylece, takip eden otuz yıl boyu KGB'nin yanlış bilgilendirme masallarıyla süslenen başka bir sessizlik perdesi indi. Bu masallar arasında Wallenberg'in bir akıl hastanesinde olduğu, 1977'ye kadar Gulag'da hayatta olduğu, 1961'de kalp sektesinden öldüğü ve Batılı istihbarat teşkilatlarıyla olan ilgisini itiraf edip Ruslardan merhamet ve af dilediği gibi pek çok senaryo vardı.</p>

  <p class="calibre1">Gerçekler ancak Sovyetler Birliği çöktükten sonra ortaya çıktı. Wallenberg davasının kamuoyunda ateşli bir tartışma konusu haline geldiği isveç'ten gelen baskılara karşılık Ruslar bir İsveç delegasyonuna davayla ilgisi bilinen KGB yetkilileriyle görüşmeleri için daha önce benzeri görülmemiş bir erişim izni verdiler. Sonuçlar çapraşıktı; Ruslar öyle çok yalan söylemişti ki, artık gerçeğin ne olduğunu kendileri de bilmiyor gibiydiler.</p>

  <p class="calibre1">1990' da bu gizemin anahtarı ingilizler lehine taraf değiştirmiş kıdemli bir KGB yetkilisi olan Oleg Gordievski'yle geldi. Stalin'e (ve onun yerine geçenlere) Wallenberg'le ilgili sunulan KGB raporlarını gören Gordievski, tam olarak ne olup bittiğinin kapsamlı bir resmini çizebilirdi. Ayrıca Wallenberg'i "muhteşem ve çok cesur bir adam" diye anarken mezar taşında yazanları da aktardı.</p>

  <h2 class="calibre7" id="sigil_toc_id_20">GAZETECİ BÜFESİNDEKİ KADIN BERLİN'DEKİ CASUS ATLIKARINCASI <span class="bold">1966-1989</span> <span class="italic1"><span class="bold">Üçlü Bir Ajan</span></span></h2>

  <p class="calibre1">Amerikan istihbarat terimcesinde karşı tarafa gösterişli bir yem gösterip aklını çelmeye çalışmak bazen "olta" diye adlandırılır (ingilizler "kaşınmak" deyimini tercih ederler). Terimin geçtiği balıkçılıkta da olduğu gibi umulan, oltanın ucundaki yemin büyük bir balığı cezbetmesi ve kancayı yutturmasıdır.</p>

  <p class="calibre1">Hu Simeng Gasde'nin durumunda, çok büyük bir balık yemi yutup yakalanmıştı ama olaylar geliştikçe bu, Soğuk Savaş casusluğunun derinliklerinde bir yerde düğümlenen bir meselenin sadece bir yüzü olarak kalacaktı. Sonunda öyle çok dolambaç oluştu ki olayla ilgili hiç kimse, kimin kim için casusluk yaptığını tam olarak kavrayamadı. Eğer "aynalar boşluğunun" etkisini mükemmel bir şekilde örnekleyen bir olay varsa; bu, bir çok yere bağlılığı olan Çinli bir bayan, Batı Almanya'daki bir gazeteci büfesi, çok az Almanca konuşabilen bir CIA ajanı, çok meşgul bazı Doğu Alman uzman casuslar, kafası karışmış pek çok KGB ajanı, aşağılanmış Çin istihbarat teşkilatı ve bir markette casusluğun çok kârlı olabileceğini keşfeden bir karı-kocayı içine alan bir olaydır.</p>

  <p class="calibre1">Her şey Hu Simeng'le başladı. Çince lehçeler üzerinde çalışan bir Doğu Alman lisansüstü öğrenci olan Horst Gasde'yi 1966'da görüp aşık olduğunda Pekin Üniversitesi'nde otuz yaşında bir lisansüstü öğrenciydi. Dile olan ortak ilgileri, son derece farklı olan bu iki insan arasındaki kültürel ve etnik ayrılıkların çok çabuk üstesinden geldi. Sonunda bir çevirmen olmak amacıyla Batı dilleri üzerinde çalışan Hu Simeng, memnuniyetle Gasde'yle çok iyi olduğu Almanca'yı konuşabiliyordu. Aynı şekilde Çince'de çok iyi olan Gasde de onunla bu dilde sohbet edebilirdi. Zihinsel jimnastik olarak sık sık dönüşümlü şekilde bu iki dilde sohbet eder ve iki dilde birden sohbet etmekten zevk alırlardı.</p>

  <p class="calibre1">Bir yıl sonra evlendiler. Kocası çalışmalarını bitirip Humbolt Üniversitesi'nde dil profesörü olmak için Doğu Almanya'ya dönerken Hu Simeng de onunla gitmeye karar verdi. Casusluk serüvenleri de işte tam bu noktada başladı.</p>

  <p class="calibre1">İlkin, Gasde daha çok, sınırlarındaki (çoğu Çinli olan) yabancı öğrenciler hakkında rapor vermesi için Doğu Alman istihbaratına danışman olarak alındı. Doğu Almanya hesabına çalışmaya meyilli yabancı öğrencilere özellikle dikkat etmesi söylenmişti. İşin arkasında KGB vardı; bir doğulu yüzler denizi olan Çin'e Ruslar sızamadığı için buradaki acil ihtiyaçlarından olan yerli köstebekler edinmesini sağlayacak Çinli öğrencilere özel bir ilgi duyuyordu.</p>

  <p class="calibre1">Gasde'nin Doğu Alman kontrolüne ilk önerdiği olası köstebekler arasında kendi karısı da vardı. Belirttiği gibi, karısı Almancalarını geliştirmeye çalışan ve Doğu Almanya'ya yerleştirilmiş Çinli diplomat ve işadamlarına dil öğretmenliği yapıyordu. Böylece, Hu Simeng'e teklifte bulunuldu ve o da Doğu Almanya'daki Çinli topluluk içinde özellikle diplomatlara dikkat ederek casusluk yapmayı kabul etti. Doğu Almanlar çok zor bir hedefe sızabilecek bir köstebek aldıkları için kendilerini tebrik ettiler. Yeni köstebeklerinin doğu Almanlar arasında casusluk yapması için daha önceden Çin istihbaratı tarafından görevlendirildiğini bilmiyorlardı. Bu gelişme ilginç olasılıkları da beraberinde getirdiğinden kocası durumu bilmesine rağmen karşı çıkmadı. İşler karışmaya başlıyordu.</p>

  <p class="calibre1">Doğu Almanlar memnun bir şekilde en önde gelen Çinli köstebeklerinin üzerine titrerlerken Çinliler de kendi köstebeklerine sahip olmaktan aynı ölçüde memnundular. Hu Simeng ise her iki taraftan da para aldığı için memnundu. Bu, kocasının Doğu Almanlardan almakta olduğu parayla birleşince kendi düzeylerindeki vatandaşların nadiren ulaşabildiği bir yaşantı sağlıyordu. Yeni bir arabaları, hoş bir evleri, kişisel bilgisayarları (Doğu Almanlar için duyulmadık bir lüks) ve Batı Almanya'ya düzenli aralıklarla yapılan alışveriş seferleriyle zenginleştirilen büyük boy bir giysi dolapları vardı.</p>

  <p class="calibre1">Gasdeler katışıksız ticari casuslardı; istihbarat teşkilatlarının önemli bilgi olarak algıladıkları her şeye yüklü miktarlarda para ödediklerini keşfedince herkesin üzerine -tabi ki belli bir ücret karşılığında- bir şeyler yazabileceği boş sayfalar haline geldiler. Bir ana maden damarının varlığının çok çabuk farkına vardılar: Çin-Sovyet ayrılığından doğan büyük istihbarat boşluğu. Sovyetler Birliği'nin uzantısı olan Doğu Almanlar, Moskova için Çinliler hakkında ellerine geçen her türlü istihbaratı toplamak için çıldırıyorlardı. Buna karşılık Çinliler de Sovyetler hakkında ellerinden geldiğince çok şey öğrenebilmek için çıldırıyorlardı; ve Doğu Almanya'nın bunun için uygun bir arka kapı olduğuna inanıyorlardı.</p>

  <p class="calibre1">Temelde, Gasdeler apolitik hesapçılardı. Hu Simeng Doğu Almanlara Kültür Devrimi'nin yayılması nedeniyle ülkesine ihanet etmeye istekli olduğunu söylemeyi seviyordu. Çinlilere karşıysa ateşli bir devrimciydi, Doğu Almanlara yeterince komünist olmadıkları ve nefret uyandıran Ruslarla işbirliği içinde oldukları için ihanet ettiğini söylüyordu.</p>

  <p class="calibre1">Taraflardan hiçbirinin onun sadakatinden zerre kadar kuşkusu yoktu. Doğu Almanlar (ve genişletme nedeniyle Ruslar) hakkında öğrendiklerini derinlemesine konuşmak için Çin'e muntazaman ziyaretlerde bulunmaya davet edilmişti, bu ziyaretlerinde kraliçeler gibi ağırlanıyordu: VIP otel odaları, savurgan yemekler, ailesini ziyaret etmesi için yeterince zaman. Akrabaları, bu kadarını Almanca öğretmenliğinden kazanılan parayla nasıl elde ettiğini merak etmelerine karşın önemli olduğu açık olan konumundan ve zenginliğinden epey etkilenmişlerdi.</p>

  <p class="calibre1">Doğu Almanlar da minnetlerini göstermeye hazırdı. 300 dolarlık bir maaşa ek olarak (o günlerde bir Doğu Alman işçinin yıllık geliri) Gasdelere ayrıcalıkların en değerlisi, Batı Almanya'ya istedikleri sıklıkta seyahat edebilme izni verilmişti. Orada, Doğu Almanya'da bulunmayan tüketim maddelerini satın alabilirlerdi.</p>

  <p class="calibre1">Gasdelerin de farkında oldukları gibi bu varlıklı yaşantı Doğu Almanlar ya da Çinliler oyunlarını çözdüğü anda tehlikeye girebilirdi. Bunun gerçekleşmesini engellemek için Simeng cesur bir kumar oynadı: her iki tarafa da karşı tarafın taraf değiştirmesi için kendisine yaklaşmakta olduğunu bildirdi. Tahmin ettiği gibi iki taraf da haberlerden hoşnut kaldı. Rakibin içine sızma yöntemi olarak tekliflerle oynamaya teşvik edildi.</p>

  <p class="calibre1">Artık oyun olağanüstü karmaşık bir hal almıştı; ama Gasdeler bununla başa çıkmakta müthiş bir yetenek gösteriyorlardı. Doğu Almanlar'a Hu Simeng'in bağlantıya geçtiği bütün Çinli istihbarat yetkililerinin kimliklerini açıkladılar, sonra dönüp Doğu Alman istihbarat yetkililerinin kimliklerini de Çinlilere verdiler. Bir sonraki adım, Gasdeler açısından çok daha zevkliydi: iki taraf da karşı tarafın kan dolaşımına şırıngalanması için yanlış bilgi aktarımı yapmaya başladı. Tabi ki Gasdeler her iki müşterilerini de bu kandırmaca konusunda bilgilendirdi, üstelik karşı tarafı daha da suni istihbaratla şaşırtmak için yan ürün olarak daha başka senaryolar da üretiyorlardı.</p>

  <p class="calibre1">1977'de bu karmaşık istihbarat atlıkarıncası on yıldır dönmekteydi ve tek sonuç Gasdelerin zenginleşmesiyle Doğu Almanya ve Çin istihbarat servislerinin kafalarının iyice karışmasıydı. Doğu Almanlar'ın Çin'e iki taraflı sızma olduğunu iddia ettikleri şeye gittikçe daha fazla ilgi duyan KGB'nin de kafası karışmıştı: köstebekleri sadece istihbarat toplamıyordu, aynı zamanda bir Çinliye taraf değiştirtmişlerdi. Bu nedenle, Gasdeler Doğu Almanlara sadece Çinlilerle ilgili bildiklerini anlatmıyordu, buna ek olarak Çin istihbaratının personelini ve yöntemlerini de öğrenmişlerdi. Bu arada, Çinliler de tam olarak bunun aynadaki yansımasının doğru olduğuna inanıyorlardı.</p>

  <p class="calibre1">Gasdeler'in bu kadarını hiç tökezlemeden nasıl başardıklarının hikmeti hâlâ kandırmaya olan özel yeteneklerinde aranıyor. Yetkilileri Gasdeler'in neyi peşinde oldukları ve aslında kime sadık oldukları konusunda kararsızlık yaşayan KGB'nin daima şüphe taşıyan yöneticilerini bile uyutmayı başarmışlardı. Yine de Çinliler hakkında bir takım nadide istihbarat ele geçirmekten memnun olan KGB Doğu Almanların işleri bu şekilde yürütmelerine ve karışıkları kendi başlarına çözmeye çalışmalarına izin vermeye istekliydiler.</p>

  <p class="calibre1">Ama düğüm daha da karmaşıklaşmak üzereydi, çünkü Doğu Almanlar 1978'de oyuna başka bir oyuncu daha sokmaya karar verdiler: CIA. Karmaşıklığın bu yeni katmanı Gasdeler'in nihai engeli olacaktı.</p>

  <p class="calibre1">Doğu Almanlar Berlin'deki CIA istasyonunu bir süre dikkatle takip ettiler. Bu gözlemler ışığında söz konusu istasyonun CIA'in en verimlilerinden biri olmadığı sonucuna vardılar. Ajanlarının nitelikleri genellikle zayıftı (çoğu Almanca bile bilmiyordu), mesleki becerileri yetersizdi ve güvenlik konusunda dikkatleri gevşekti. CIA istasyonu yıllarca neredeyse bütün enerjisini Ruslara ve Doğu Almanlara adamış olmasına karşın Birleşik Devletlerle Çin arasındaki tarihi yumuşama CIA'in kaynaklarının daha büyük bir kısmını Çin'e yönlendirmesine neden olmuştu. Çin'de iyi kaynaklardan yoksun kaldığı için CIA dünyanın dört bir yanındaki istasyonlarına yurt dışında çalışan Çinlileri CIA hesabına çalışmaya ikna etmelerini emrediyordu. Çinlileri işe alma üzerine yoğunlaşması emredilen deniz aşırı istasyonlar arasında Berlin karakolu da vardı.</p>

  <p class="calibre1">Doğu Almanların da belirttiği gibi CIA'in akıl çelme çabaları düztaban olma eğilimindeydi. Çoğunlukla, CIA ajanları doğrudan doğruya bir Çinli'ye yaklaşıyor ve Birleşik Devletler için çalışmak ister miydi diye soruyordu. Bu pek etkili bir köstebek edinme yöntemi değildi; ama CIA istasyonunun mümkün olduğunca çabuk bir köstebek bulması için müthiş bir baskı altında olduğu çok açıktı.</p>

  <p class="calibre1">Bu gayretkeş atmosferde, Doğu Almanlar bunun bir "olta" kullanmak için mükemmel bir zaman olduğu hissine kapıldılar. Seçilen yem Hu Simeng'di.</p>

  <p class="calibre1">CIA'in Çinlilere yaklaşmayı tercih ettiği yerler arasında, önde gelen bütün Çince gazeteler, dergiler ve kitaplar da dahil olmak üzere geniş bir yabancı yayım seçeneğine sahip, Batı Berlin'deki bir gazeteci büfesi de vardı. 1978 baharından itibaren Hu Simeng Doğu Berlin sınırını aşıp her gün büfeye gidiyor, gazete ve dergiler arasında saatlerce oyalanıyordu. Ve tam da Doğu Almanların tahmin ettiği gibi CIA'in her gün büfenin sattıklarına göz atmak için usanmadan Doğu Berlin'den gelen genç Çinli bayanı fark etmesi an meselesiydi. Bir gün, kendini Doğu Avrupa siyaseti üzerine yoğunlaşmış bir enstitünün "araştırma görevlisi" olarak tanıtan bir Amerikalı ona yaklaştı. Almancası o kadar kötüydü ki Hu Simeng konuşmayı İngilizce sürdürdü; çünkü söylediklerinin tek bir kelimesini bile anlamıyordu.</p>

  <p class="calibre1">Bir CIA ajanı olduğunun reklamını yapmaktan başka her şeyi yapan Amerikalı, arkadaşlık da kurmaya çalıştı ama Simeng'in geçmişi, nerede çalıştığı, Doğu Almanya'daki hayatı hakkında düşündükleri hakkında sorular sorarak bu şansını kaybetti. Hu Simeng, çok dikkatli bir şekilde Çin'de olanlardan pek memnun olmadığını, Doğu Almanya'daki hayatın da onu bundan fazla heyecanlandırmadığını temkinli sözlerle ima etti. CIA'li sevecen bir şekilde onayladı, sonra da ona enstitüsünün Çin'deki siyaset ve diğer konulardaki gelişmeler üzerine "raporlar yazabilecek" Çinliler aradığını söyledi. Tabi ki bu tür "raporların" yazarlarının emeklerinin karşılığını çok iyi bir şekilde alacaklarını da aceleyle ekledi.</p>

  <p class="calibre1">Hu Simeng, teklifle fazla ilgilenmiyor gibi yaptı, sonra da bu konuda düşünmek için zaman istedi. Bir kaç gün sonra da CIA'liyle görüşmek için buluşmalar ayarladı. Doğu Berlin'e döndüğünde müjdeyi verdi, yem yutulmuştu.</p>

  <p class="calibre1">Bir hafta içinde Hu Simeng tam bir CIA köstebeği haline gelmişti. Düzenli olarak kontrol noktası Charlie'den geçip Batı Berlin'e gelecek, ardından arabayla Batı Berlin'deki pek çok güvenlik evinden birine götürülecekti. Orada, Doğu Almanya'da çalışmakta olan Çinli diplomatlar ve iş adamları hakkında ele geçirdiği bütün istihbaratı ezbere okuyacaktı. CIA bu verilerin son derece kıymetli olduğuna, yeni Çinli köstebeğine verdiği aylık 300 dolara değdiğini düşünüyordu. İstihbaratın Doğu Almanlar tarafından pişirildiğini bilmiyordu. Doğu Almanlar da aktardıkları yanlış bilgileri Hu Simeg'in Çinlilerden edindiği yanlış bilgilere dayanarak hazırlıyorlardı.</p>

  <p class="calibre1">Artık dört ayrı istihbarat teşkilatını içeren baş döndürücü aldatmacalar işte böyleydi. Bunlar yetmezmiş gibi Hu Simeng oyuna yeni bir dolambaç daha ekledi: CIA'e kocasının da işe alınmasını teklif etti, Doğu Alman rejiminden soğumuştu ama üst seviyedeki hükümet yetkililerine erişimi olduğunu iddia ediyordu. Horst Gadse sonunda CIA tarafından kadroya alındı (böylece. Gadseler'in sürekli büyüyen banka hesaplarına ayda 300 dolar daha eklendi) ve atlıkarınca artık tamamlanmıştı. Bu herkese açık istihbaratı özetlemek kolay değil ama aşağı yukarı şuna benziyordu: Hu Simeng, aynı zamanda Doğu Almanlar için de çalıştığını bilmeyen Çinliler için çalışıyordu, bunun yanında onun bir Çinli köstebeği olduğunu bilmeyen ama hem Doğu Almanlar hem de Çinliler için çalıştığından habersiz olan CIA için çalıştığını bilen Doğu Almanlar için de çalışıyordu. Çinlilere aktarmakta olduğu bilgiler aslında Doğu Almanların ve KGB'nin ürettiği safsatalardı; ama Çinliler bunu biliyordu, bu yüzden Doğu Almanlara aktarması için onlar da Hu Simeng'e yanlış bilgiler veriyorlardı. Doğu Almanlar da buna karşılık, Hu Simeng'in kendilerine sağladığı istihbaratın diğer üç istihbarat teşkilatı tarafından habersiz olan CIA'e, kendilerine aktarılan yanlış bilgileri temel alarak başka yanlış bilgiler aktarıyorlardı. Bu arada Horst Gasde de bir CIA köstebeği olmuştu ama CIA'in onun aslında CIA'e aktarması için devamlı yanlış bilgiler üreten Doğu Almanlar için çalıştığından haberi yoktu. Bunlar olurken Çin'in gelişmelerden haberi vardı, çünkü Horst durumu karısına anlatmıştı. O da Çinlilere anlatmıştı, ama Çinlilerden önce Doğu Almanlara anlatmıştı ve CIA bunları da bilmiyordu.</p>

  <p class="calibre1">Gasdeler bu korkunç derecede karmaşık oyunu on yıl daha sürdürmeyi başardılar, ta ki sonunda yakalanana kadar. Doğu Alman rejimi yıkılırken istihbarat dosyaları Batı Almanya'nın eline geçti. Batı Almanlar Hu Simeng'in Çin istihbaratıyla olan bağlantılarını da ortaya çıkaran Gasdeler'le ilgili dosyalarla aşama aşama karşılaştılar. CIA bilgilendirildi ve Langley sessizce Çinlilerin Hu Simeng'in onları sömürdüğünü öğrenmelerini sağladı.</p>

  <p class="calibre1">Kocası cesurca CIA'le olan son görüşmesine gitti ve daha da cesurca geçen ayın "işi" için ödemesinin yapılmasını istedi. Terslenince bazı belirsiz tehditlerde bulundu.</p>

  <p class="calibre1">CIA ajanı bildik Amerikan umursamaz tavrıyla "o zaman bana dava aç" dedi.</p>

  <p class="calibre1">Ve böylece çok yönlü Gasde aldatmacası sona ermişti. 1990'da eski Doğu Alman istihbarat kontrolcülerinden biri kapılarına geldi ve inanılmaz bir şekilde Gasdeler'i KGB'ye katılmaları için ikna etmeye çalıştı. Geri çevrildi, uzun bir süreden sonra Gasdeler artık oynamaktan bıkmışlardı.</p>

  <h2 class="calibre7" id="sigil_toc_id_21"><span class="bold">BAY KENT ÇAY İÇMEYE GELİR AMERİKAN SIRLARININ ÇALINMASI 1939-1941</span> <span class="italic1"><span class="bold">Hedefteki Büyükelçi</span></span></h2>

  <p class="calibre1">18 Mayıs 1940 sabahı İngiliz MI5 karşı casusluk bölümünün başı Guy Liddell, ABD Büyükelçisi Joseph P Kennedy'nin ofisini arayıp öğleden sonra üçte yardımcısının "hassas bir konuyu" tartışmak için kendisiyle görüşmesinin mümkün olup olmadığını sordu.</p>

  <p class="calibre1">Bu tipik bir üstü örtülü İngiliz sözüydü. Liddell'in yardımcısı Maxwell Knight ulaştığında. Büyükelçi Kenedy'ye baş şifre yazıcısı Tyler Gatewood Kent'in bir Alman casusu olduğunu bildirdi. Knight, şaşkın haldeki Kennedy'ye Kent'in apartmanında sadece birkaç saat önce ele geçirilen iki binden fazla çok gizli diplomatik telgraf gösterdi. Bunlar arsında Başkan Roosevelt ve Winston Churchill arasındaki son derece hassas özel konuşmaların da tutanakları vardı.</p>

  <p class="calibre1">Knight, Kent aleyhine sürdürülen davanın boyutlarını çizerken Kennedy'nin şaşkınlığı öfkeye dönüştü. Knight, gergin ve hafif bir gülümsemeyle MI5'in Kent Ekim 1939'da Londra elçiliğindeki görevi için Londra'ya geldiğinden beri onu yakın takibe aldığını anlattı. Bu aşamada, MI5'in Kent'i bilinen bir Alman casusuyla görüşürken yakaladığını ve o andan itibaren ihanetini ortaya çıkarmayı başaran MI5'in gözetiminde olduğunu söyledi.</p>

  <p class="calibre1">Sinirlenen Kennedy sordu: "Kent'in ben bundan haberdar edilmeden önce <span class="italic">sekiz ay</span> boyunca gözaltında olduğunu mu söylüyorsunuz? Bu kabul edilemez."</p>

  <p class="calibre1">Knight samimi bir şekilde özür diledi ama MI5'in Kent'in ihanetinden emin olamadığını söyledi, ta ki "yakın zamana kadar."</p>

  <p class="calibre1">Kennedy, Knight'ın kendisine bütün gerçeği anlatmadığından şüphelenmeye başladığı için sadece kısmen sakinleşmişti. Aptal olmadığı için bu davayla ilgili çok garip bir şeylerin dönmekte olduğunu da hissediyordu. Bu ruh hali içindeyken öfkesini diplomatik dokunulmazlığı kaldırılmış olan Kent'ten çıkardı. Casusluk suçlarından tutuklanan Kent, kameralardan uzak tutuldu (İngilizler de Amerikalılar da şu gizli Roosevelt-Churchill konuşmalarının kamuoyuna duyurulmasını istemiyordu), suçlu bulundu ve on iki yıl hapse mahkum edildi.</p>

  <p class="calibre1">Ve bu, nispeten sade bir casusluk vakasının sonu gibi görünebilirdi. Aleyhine açılan davaya göre karmaşık nedenlerden dolayı bir Nazi sempatizanıydı. Kindar bir Yahudi düşmanı olmasının yanı sıra Roosevelt'in ABD'yi özellikle savaşa soktuğuna inanan bir izolasyonistti. Roosevelt'le Churchill arasındaki el altından ingilizlere yardım etmek için yapılan düzenlemeler konusunda Almanları uyarmak için onlara bu diplomatik telgrafları sağlıyordu. Yaptıklarının casusluk ya da ihanet olduğunu düşünmemişti.</p>

  <p class="calibre1">Ama görünüş aldatıcıydı. Aslında Kent, amacı bozguncu olduğunu düşündüğü bir Amerikan büyükelçisini yerinden etmekten başka bir şey olmayan İngiliz istihbaratının hazırladığı bir dalaveredeki küçük bir piyondu. Bu, amacı Amerika'yı İngiltere'ye ve dolayısıyla savaşa yaklaştırmak olan daha büyük bir planın parçasıydı. Ama bu dalaverede İngilizlerin haberinin olmadığı başka bir oyuncu daha vardı: KGB.</p>

  <p class="calibre1">Nasıl bir şeyin içinde olduğuna dair hiçbir fikri olmayan bir balon kafalı olan Kent, sadece Alman istihbaratının maşası olmakla kalmıyordu; aynı zamanda bir KGB maşasıydı ve daha da önemlisi dikkatle hazırlanmış bir İngiliz harekatında öyle olduğundan haberi bile olmayan bir İngiliz maşasıydı. Başka bir deyişle, tam bir konu salağıydı. Kişiliği göz önünde tutulursa bu rol üzerine çok iyi oturmuştu.</p>

  <p class="calibre1">Doğu WASP kuruluşunun güçlü bir ailesinin ferdi olarak dünyaya gelen Tyler Gatewood Kent erken bir yaştan itibaren kendini önemli bir diplomat olarak görmeye başladı. Ancak Hazırlık okulunun ve Ivy League geçmişinin dışişlerine alınmasını sağlayacağını düşünmesine karşın devlet öyle düşünmüyordu. "Nörotik" olması nedeniyle geri çevrilmişti. Muhtemelen bu, Kent'in uluorta, yüksek sesle ve sıklıkla dile getirmekten hoşlandığı hastalıklı Yahudi düşmanlığına yapılmış bir atıftı.</p>

  <p class="calibre1">Ama iyi bağlantıları olan ebeveynleri sayesinde ona bir yerlerde bir boşluk bulunabildi. 1934'te yirmi üç yaşındayken Moskova'daki yeni ABD elçiliğinde şifre yazıcılığı gibi alçak da olsa- bir görev teklifi aldı. Kent, Dışişleri Bakanlığı'nın parlak (en azından o öyle sanıyordu) yeteneklerini anlayamamasına kızdı ve ailesinin baskısıyla isteksizce işi kabul etti. Ama intikamını almaya kararlıydı.</p>

  <p class="calibre1">Moskova'ya varır varmaz fırsat eline geçti, çünkü klasik bir KGB "bal küpü" harekatının tam ortasına düşmüştü. Bu harekattaki bal, KGB'nin ABD elçiliğindeki genç Amerikalı diplomatları cezbetmekle görevlendirdiği güzel bir Bolshoi aktristi olan Tatiana Ilovaiskaya'ydı. Ilovaiskaya Kent de dahil olmak üzere yarım düzinesini büyülemeyi başarmıştı. İş dışındaki zamanlarını bitmek bilmez içki, esrar ve güzel kadın ikramlarına dalarak Moskova'daki lüks apartman dairesinde ya da şehir dışındaki <span class="italic">dachasında</span> geçiriyorlardı.</p>

  <p class="calibre1">KGB bu gelişmeleri kaydediyor ve sonuçlarını olayda rol almış bazı kişilere işbirliğine zorlamak için şantaj yapma amacıyla kullanıyordu. Örneğin, ABD büyükelçisinin yardımcısı genç oğlanlarla ilişkiye girerken kameraya alınmıştı ve otuz yıl sonraki ölümüne kadar sürdürmek zorunda kalacağı bir rol olan KGB köstebekliğine zorlanmıştı.</p>

  <p class="calibre1">Kent'e de şantaj yapılmıştı ama onun durumunda neden paraydı. Ilovaiskaya'yla karaborsacılık işine girmişti ve kısa bir süre içinde iki araba ve bir şifre yazıcısının alım gücünün çok ötesinde olan lüks tüketim mallan alacak kadar para kazanmıştı. Paranın zengin ailesinden geldiğini varsayan elçilik çalışanları bunun fazla üzerinde durmadılar. Ama durmalıydılar, çünkü Kent KGB tarafından bir şantaj tuzağına düşürülmüştü: "Ya bizimle çalışırsın ya da seni yasa dışı kara borsa ticaretinden mahkemeye veririz ve diplomatik kariyerin zarar görür." Masasına gelen gizli diplomatik telgrafların kopyalarını KGB'ye vermeye başladı.</p>

  <p class="calibre1">Aslında, ABD elçiliğinde istihbarat adına KGB'nin ilgisini çeken pek fazla şey yoktu ama, Kent gibi adamların işe alınması gelecek vaad ediyordu. 1938'de Moskova'daki dört yıllık görevi sona erince Kent yeni görevini beklemeye başladı. KGB'nin önerisiyle diplomatik iletilerin Rusların daha çok ilgisini çektiği Berlin'e atanmayı istedi. Kent bunun yerine Londra'ya atanmıştı. KGB hayal kırıklığına uğradı ama olaylar geliştikçe Moskova beklenmedik bir avantaj kazandı.</p>

  <p class="calibre1">Başlangıçta, KGB'nin yeni Amerikan köstebeği kurumuş gibi görünüyordu. Açıklamadığı nedenlerden dolayı Kent, Moskova'yı terk eder etmez KGB'yle bağlantısını kesti; karaborsayla olan ilgisine gösterilen sabrın tükenmekte olduğuna ilişkin imâlar bile bir cevap gelmesini sağlamadı. Ama sonra her şeyi değiştiren tuhaf bir olay oldu.</p>

  <p class="calibre1">Bir gün, Kent yeni görevi için batıya doğru trenle yolculuk yaparken Alman bir işadamıyla sohbete başladı. Hemen kendilerini bu sohbete kaptırdılar çünkü ikisi de fanatikçe bir Yahudi düşmanlığını paylaşıyorlardı. Sonunda, Kent'in Hitler'in Yahudilere karşı yürüttüğü savaşa duyduğu hayranlığı belirtmesinin ardından, Alman ondan bir iyilik yapmasını rica etti. Londra'ya ulaştığında oradaki bir otelde kalmakta olan bir arkadaşına küçük bir paket ulaştırabilir miydi? Kent'in kabul etmesi kaçınılmazdı.</p>

  <p class="calibre1">Londra'ya varır varmaz emanet sahibini aradı ve paketi verdi. Adamın bir SD ajanı olduğundan habersizdi. Daha da önemlisi, adamın MI5 gözetimi altındaki bir SD ajanı olduğundan habersizdi. MI5 Amerikalıyla ilgili ne gibi bir sonuca varması gerektiğine karar veremedi (bir SD kuryesi miydi?); bu yüzden onu da takip edip olacakları görmeye karar verdi.</p>

  <p class="calibre1">Kent üzerindeki bu ilk MI5 bulgusu sonradan önem kazanacaktı; çünkü üst kademelerdeki bir harekat için mükemmel bir iz bırakacaktı. Hedef, Büyükelçi Kennedy'iydi.</p>

  <p class="calibre1">1938'de Büyükelçi Kennedy'nin Londra'daki görevinin başına geçmesiyle birlikte İngilizler şaşkınlığa uğramışlardı. Acımasızlığıyla tanınan Boston İrlandalı cemaatinin patriği olan Kennedy, büyük bir servet yapmıştı ve Demokrat Parti'ye yaptığı yüklü bağışlarla politik nüfuz satın almıştı. Ondan hoşlanmayan Roosevelt, yaptığı bağışlara karşılık olarak İngiltere büyükelçiliğini vermişti Kennedy'nin aklının Birleşik Devletler Başkanı olma fikriyle meşgul olduğunun herkes kadar farkında olmasına rağmen. Öteki takıntılı ihtirasıysa para kazanmaktı.</p>

  <p class="calibre1">İngilizlerin canını sıkacak şekilde bütün zamanını ya politik senaryolarla ya da 400 milyon dolarlık servetini artırmak için borsayı takip ederek geçiriyordu. Ara sıra İngiliz kaymak tabakasına hava atmak için iki büyük oğlunu, Joseph Jr ve John'u Londra'ya getiriyordu ama İngilizler bundan etkilemiyorlardı. Babalarının kopyası olan iki genç adam da kadınlar konusunda saplantılı görünüyordu ve dünya siyaseti konusunda pek az anlayışa sahiptiler.</p>

  <p class="calibre1">Büyük olan Kennedy kendini bu konularda uzman sanıyordu ve sorun da tam burada çıkıyordu. Gizli bir Nazi hayranı haline gelmişti ve Washington'a gönderdiği raporlarının tekrarlanan bir konusu vardı: Nazi Almanyası geleceğin akımıydı ve İngilizlerin varlıklarının sürdürme şansları bile yoktu. II. Dünya Savaşı başladıktan sonra Kennedy Almanların İngilizleri yeneceği konusunda ısrar etti ve bu nedenle Amerikalıların yenilgiye mahkum bir ülkeye yardım ederek vakit kaybetmesi için hiçbir gerekçe yoktu. Washington'la Berlin arasında muhtemelen Hitler'in Avrupa'daki toprak iddialarının tanınması anlamına gelen bir "anlaşmadan" yanaydı.</p>

  <p class="calibre1">Kennedy bilmese de iletileri haberleşme istihbaratı kurumu Atlantik kablolarına girmeyi ve Dışişleri Bakanlığı'nın hassas denizaşırı telgraflar için kullandığı şifreyi kırmayı başaran İngilizler tarafından okunuyordu. Okudukları dehşet vericiydi. Kennedy'nin bozgunculuğunun ve açıktan açığa İngiliz karşıtı önyargılarının resmî Amerikan görüşleri üzerinde bir etkisinin olabileceği fikri ürkütücü bir ihtimaldi. Churchill'in Kennedy'yi atlayıp Roosevelt'le gizli, özel bir haberleşme bağlantısı açmasının nedeni de buydu. Yine de Kennedy ciddi bir sorun olmaya devam ediyordu. Bir şeyler yapıp onu tarafsızlaştırmak ya da daha iyisi ondan kurtulmak gerekiyordu. Ama nasıl?</p>

  <p class="calibre1">Tyler Kent cevabı verdi. Devam eden MI5 gözetiminden hiçbir şey çıkmadı; Kent gayretle işini yapıyor gibi görünüyor ve akşam saatlerini de evli bir Amerikalı kadınla geçiriyordu. Ama 1940 başlarında -MI5 ajanları- onda Sağ Klüp adında tuhaf bir örgüte kayma gördüler. Yahudi düşmanları ve bazıları Hitlerci olan çeşitli aşırı sağcı çatlaklardan oluşan örgütün toplanma yerleri Londra'daki Rus çayhaneleriydi. New York'taki benzer isme sahip kafeyle ilgisi olmayan bu kafe, Çarist bir emekli amiral olan Nicholas Wolkoff tarafından işletiliyordu. Kent, amiralin ilginç bir rastlantı sonucu Sovyetlere giden ve oradan gelen posta ve mektupları açıp okuyan gizli bir projede İngiliz istihbaratı için çalışan şiddetli bir Yahudi düşmanı olan kızıyla arkadaş olmuştu.</p>

  <p class="calibre1">MI5'in ülke içi politik gruplara Almanların sızmasını da içeren karşı casusluk harekat sorumlusu Maxwell Knight, gelişmekte olan bu durumu gözetime almaya karar verdi. Üç kadını Wolkoff Kafe'ye girip Anna Wolkoff a yaklaşmak ve Kent'in orada ne yaptığını öğrenmekle görevlendirdi. Ek olarak, aşırı sağcıların Almanlarla herhangi bir bağlantı kurup kurmadıklarını da öğreneceklerdi.</p>

  <p class="calibre1">Knight'ın üç kadın ajanı, ateşli Yahudi düşmanları ve Hitler hayranları olan muhalif Savunma Bakanlığı çalışanları gibi yaparak Sağ Klüp çevresine girmeyi başardı. Ajanlardan biri Joan Miller, Anna Wolkoff un güvenini kazanmayı başardı. Daha da yakınlaştıklarında Wolkoff, arkadaşı Tyler Kent'in Roosevelt'le Churchill arasındaki Birleşik Devletleri İngiltere'nin yanında savaşa sokmak için gizli bir anlaşmanın yapılmakta olduğuna dair gizli telgrafları gördüğünü anlattığını söyledi.</p>

  <p class="calibre1">Bu aşamada, Knight, basitçe ABD elçiliğini Kent'in güvenlik için risk oluşturduğu konusunda bilgilendirebilirdi. Kent geri çağrılırdı, mesele de burada kapanırdı. Ama Knight'ın kafasında daha önemli hedefler vardı ve bir satranç oyununu başlattı. İlk hamlesi Miller'a, Wolkoffa Kent'ten bazı ilginç telgrafları çalıp kendisine getirmesini istemesini öğütlemeyi emretti. Sonra da bu telgrafları Almanlara ulaştırırdı. Wolkoff ve Kent seve seve kabul ettiler.</p>

  <p class="calibre1">Wolkoff, Kent'in elindekileri Almanlara nasıl ulaştıracağını bilmiyordu; ama aniden İtalyan elçiliğindeki yardımcı ateşe Antonio Del Monte'yi tanıdığını hatırladı. Del Monte'nin Londra'daki İtalyan askeri istihbaratının en önde gelen temsilcisi olduğunu bildiğinden Kent'in çaldığı telgrafların kopyalarını ona vermeye başladı. Çok geçmeden telgraflar Roosevelt'in Churchill'e 50 ağır ABD destroyerini veremeyeceğini bildirdiği ileti gibi ayrıntılara epey ilgi duyan Almanlara ulaşıyordu.</p>

  <p class="calibre1">Kent harekatını başlatan Knight bir kaç aylığına onu kendi haline bırakıp asıl iki amacına ulaşmaya döndü. Bu amaçlarından biri Sağ Klüp'ün bazı üyelerini savaş zamanı iç güvenlik statüleri dahilinde gözaltına almaya yetecek kadar delil elde etmekti. Bu aşamaya kadar Sağ Klüp, sadece konuşma ve GİZLİCE geceleri üzerinde İNGİLTERE: UYUŞTURUCU VE YAHUDİLİĞİN ÜLKESİ yazan posterler asmak gibi çocukça gösterilerden ibaretti. Artık, yalanlanamaz delillerle grubun önder üyelerinden Anna Walkoff un casusluk işlerine karıştığı sabitti, MI5'in iç güvenlik tehdidinden söz etmeye yetecek kadar verisi vardı.</p>

  <p class="calibre1">Ama ikinci hedef olan Büyükelçi Joseph R Kennedy'yi yerinden etmek Knight'ın oyununun en önemli etkisi haline gelmişti. Knight, 1940'ta o mayıs sabahı Kent hakkındaki kötü haberleri iletmek için Kennedy'nin ofisine girdiğinde, büyükelçinin başının büyük dertte olduğunun son derece farkındaydı. Birincisi, Londra elçiliğindeki güvenlik sızıntısının haberleri Kent'in patronuna gölge düşürecekti; Beyaz Saray'ın ilk merak edeceği, Kennedy'nin ofisinde Amerikan diplomasi sırlarında bu kadar ciddi bir sızıntıya yol açabilecek ne tür sakar bir güvenliğin bulunduğu olacaktı. İkincisi, Kent'in apartmanında bulunan telgraf definesi sayesinde İngilizler kendi tutuklamalarını ve ABD'nin diplomatik şifrelerini kırışlarını açıklamak zorunda kalmadan sessizce Kennedy'nin tavizini basına sızdırabilecekti. Kennedy, Churchill gibi İngiliz liderler hakkında aşağılayıcı yorumlarla dolu olan bu raporların gizli kalacağını sanmıştı.</p>

  <p class="calibre1">Kennedy'nin diplomatik konumunun daha ziyade Roosevelt Londra'daki olaylara şüpheyle yaklaşmaya başladığı için tamir edilemez halde zarar gördüğü çok açıktı. Alt kademeden bir şifre yazıcısının elçilikten dışarı kucak dolusu gizli telgrafla basitçe yürüyebileceği ve bunları Almanlara aktarabileceği fikri güvenilirliğini zedelemişti. Kent'in, elçilikte daha üst kademelerdeki, Berlin'in Roosevelt-Churchill bağlantısından ve Almanların yararlı bulabileceği ilginç ayrıntılardan haberdar olmasını isteyecek Alman yanlısı birilerinin seçilmiş maşası olması mümkün müydü?</p>

  <p class="calibre1">Bu yalnızca bir kuşku esintisiydi ama Başkan ve Londra'daki büyükelçisi arasındaki ilişkiler bağlamında zehirliydi. Kent'in tutuklanmasının ertesi günü Kennedy, Beyaz Saray'da derinleşmekte olan bir soğukluk sezdi, Roosevelt'in Churchill'le üsler karşılığı destroyer verme işini görüşmeye başladığında kendisini saf dışı bıraktığını aşağılanma duyguları içerisinde öğrendiğinde, bu soğukluktan artık emindi. Gururu kırılan Kennedy istifa etti ve İngiliz-Amerikan ilişkileri hemen iyi yönde bir değişimden geçti, sonunda da yakın müttefiklerin "özel ilişkisine" dönüştü.</p>

  <p class="calibre1">Yeni İngiliz-Amerikan ilişkisi, Kent davasının bazı rahatsız edici yönlerini belirsizlikte bırakıyordu, bunlar arasında MI5'in Kent'i sekiz ay boyunca -telgraflar çaldığı süre zarfında- gözetim altında tuttuğu yolundaki itiraf da vardı. Neden MI5 Amerikalıları hemen çalışanlarından birinin Amerikan elçiliğinin en hassas alanının güvenliğini tehdit ettiği konusunda uyarmadı? Ve eğer MI5 Kent'in bütün bu telgrafları Almanlara verdiğinin farkında idiyse neden bu ciddi güvenlik açığının devam etmesine izin verdi? Casusluğu kanıtlamak için MI5'in Kent'in iki bin telgrafını çalmasına ihtiyacı yoktu, sadece bir kaç tanesi onu casusluk suçundan tutuklamak için yeterli olurdu.</p>

  <p class="calibre1">FBI bu yanıtlanmamış sorular konusunda meraklanmaya başladı. MI5'ten aldığı yanıtlardan tatmin olmayan J. Edgar Hoover Kent davasıyla ilgili tam teşekküllü bir soruşturma yapılmasını emretti. FBI ajanları Moskova'dan başladılar ve orada, Amerikan elçiliğindeki şaşırtıcı güvenlik boşluklarını, Bolshoi aktrisinin KGB adına yaptığı yoldan çıkarmaları ve Kent'i tuzağa düşüren karaborsa harekatını açığa çıkardılar. Kent'in bir KGB köstebeği olduğuna inanan ajanlar, Londra'daki faaliyetlerini yepyeni bi ışıkta görmeye başladılar.</p>

  <p class="calibre1">Başlangıçta aşırı sağcı bir çatlak olduğu düşünülen Anna Wolkoff şimdi yeni bir renk kazanıyordu. Suç ortaklığından Kent'le birlikte hapse atılan Anna (bir kaç yıl sonra orada ölecekti), FBI ajanları gelip onun gelişmelerdeki rolünü sorduklarında hiç yardımcı olmamıştı. Ama ajanlar, onun gizlice mektup açmakla ilgili istihbarat görevi hakkında bir şeyler buldular; bu, KGB'nin dikkatini çekmiş bir harekattı. Şüphelere bakılırsa, Wolkoff o işinde Ruslar lehine ihanet etmişti, bu da Kent'in telgraflarının Almanlara aktarılmasını düzenlediği süre boyunca bir KGB köstebeği olduğu anlamına geliyordu. KGB için başka kopyalar da üretmiş olabilir miydi?</p>

  <p class="calibre1">FBI durumu asla bu yöntemlerden herhangi biriyle kanıtlayamadı. 1972'de bile bazı ajanlar hâlâ bu işin peşini kovalıyor ve bunun için Kent'le yüz yüze görüşmek de dahil her şeyi deniyorlardı. O dönemde, 1946'da hapisten çıkmış olan Kent, Amerikan tarihinde sadece bir dipnot olarak kalmış ve yurttaşlarının çoğu tarafından uzun süre önce unutulmuştu. FBI ajanlarının da gördüğü gibi, yıllar onu değiştirmemişti: hâlâ yaptığı hiçbir şeyin yanlış olmadığında inat eden boş kafalı bir Yahudi düşmanıydı. KGB'nin olaydaki rolü hakkında hiçbir şey bilmiyordu ve Ruslar tarafından kendisine şantaj yapıldığını reddediyordu, diplomatik telgrafları da asla KGB'ye vermemişti. (FBI daha iyi bilir, ama sınırlama statüsü ortadan kalkmıştı, bu da meseleyi akademik bir boyuta taşıyordu.)</p>

  <p class="calibre1">FBI Kent'i epey lüks şartlarda buldu. Hapisten çıktıktan sonra Carter'in Küçük Ciğer Lokmaları servetinin varisiyle evlendi ve bu da onun Yahudilerin dünyayı nasıl ele geçirdiklerine ilişkin deli saçması fikirleri için megafon olarak kullandığı Florida'da çıkan küçük bir gazeteyi satın almasını sağladı.</p>

  <p class="calibre1">Ama bu uzun sürmeyecekti. Beceriksiz bir işadamı olarak karısının bütün servetini sonradan batan spekülatif bir Meksika yatırımına yatırdı. 1982'de Teksas'ta karısıyla fakirlik sınırına yakın yaşıyorlardı. Altı yıl sonra kanserden öldü, ölümü çok az kişi tarafından fark edilmişti.</p>

  <p class="calibre1">İhanetinin gerçek sırrı da onunla birlikte öldü. Bize kalan, yalnızca MI5'li Maxwell Knight'ın 1940'ta Kent'in tutuklanmasından sonra söylediği şifreli sözler: "Bazen bir kaplanı korkutmak için bir maymunu yakalamak gerekir."</p>

  <div class="calibre1" id="calibre_pb_3"></div>
</body>
</html>
