<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h1><span style="font-weight:bold;">5<br />
  Kopernik’in Yeniliği</span></h1>

  <h2 id="sigil_toc_id_24">Kopernik ve Devrim</h2>

  <p>Kopernik’in <span style="font-style:italic;">De Revolutionibus Orbium Caelestium</span> (Göksel Kürelerin Dönüşleri Üzerine) adlı çalışmasının 1543 yılında yayınlanması, astronomik ve kozmolojik düşüncede Kopernik Devrimi adım verdiğimiz büyük bir değişimin başlangıcıdır. Bu noktaya kadar yalnızca devrimin gerçekleştiği sahnenin arka planını ele aldık. Şimdi devrimin kendisine dönecek ve bu bölümde ilkin Kopernik’in devrime katkılarıyla ilgileneceğiz. Olanaklı olduğu ölçüde bu katkıları, Kopernik’in Dünya’yı yeni astronomiyle tanıştıran kitabından. <span style="font-style:italic;">De Revolutionibus</span> tan Kopernik’in kendi sözlerinden alıntılar yaparak ortaya çıkaracağız. Kopernik Devrimini - ya da bu devrim çoğu açılardan tipik olduğu için doğa bilimlerindeki herhangi bir başka büyük ve birdenbire ortaya çıkan kavramsal değişimi - anlamamız, neredeyse ilk adımda karşılaşacağımız güçlüklerin ve tutarsızlıkların çözümlenmesine bağlıdır.</p>

  <p>Bizim için <span style="font-style:italic;">De Revolutionibus</span> sorunlarla dolu bir metindir. Bu sorunlardan bazıları doğrudan konusuna özgü zorluklardan kaynaklanır. Giriş niteliğindeki Birinci Kitap, teknik anlamda yetkin bir astronom olmayan herhangi birisinin anlayarak okumasını neredeyse olanaksız kılacak kadar matematikseldir. <span style="font-style:italic;">El-Mecisti'yi</span> (Almagest) irdelerken kullandığımız yönteme çok benzer bir biçimde, bu kitapta da önemli teknik katkılarla, kısmen matematiksel olmayan ifadeler kullanarak ilgilenmemiz gerekiyor; bunun yanında, <span style="font-style:italic;">De Revolutionibus'un</span> on altıncı yüzyıldaki okurlarını karşı karşıya bıraktığı önemli sorunların bazılarına değinmeyeceğiz. Kopernik yeni astronomiyi, bu bölümde sıkça kullanacağımız biçimiyle, yani basitleştirilmiş bir biçimde ortaya atmış olsaydı, bu astronomi oldukça farklı bir şekilde karşılanabilirdi. Daha kolay anlaşılabilir bir çalışmaya, örneğin, daha erkenden yoğun bir muhalefet başlayabilirdi. O halde, karşımıza çıkan ilk sorun, bir teknik bilgi eksikliğinin devrimi başlatan bu çalışmanın başlıca kitaplarıyla bizim aramızda engel oluşturmasıdır.</p>

  <p>Ancak, <span style="font-style:italic;">De Revolutionibus'</span>un teknik muğlaklığı, her ne kadar bunun başlangıçtan itibaren farkında olmak gerekirse de, Kopernik’in çalışmasındaki ne en zor, ne de en önemli sorundur. <span style="font-style:italic;">De Revolutionibus'</span>un temel zorlukları ve bunların arasında kaçınamayacak olduklarımız, daha çok yapıt ile onun astronominin gelişimindeki rolü arasındaki görünüşteki uyuşmazlıktan kaynaklanır. Sonuçları açısından <span style="font-style:italic;">De Revolutionibus,</span> hiç kuşkusuz devrimci bir yapıttır. Gezegenler astronomisine temelde yeni bir yaklaşım, gezegenler sorununun ilk kez kesin ve basit bir çözümü ve en sonunda, bu dokuya eklenen diğer unsurlarla birlikte yeni bir kozmoloji bu çalışmadan türemiştir. Fakat, bu sonucun farkında olan bir okura <span style="font-style:italic;">De Revoluıionibus'</span>un kendisi, sonuçlarıyla ölçüştürüldüğünde göreli olarak ciddi, ağırbaşlı ve devrimci olmayan bir yapıt olduğu için, hep bir bulmaca ve çelişkiler yumağı olarak görünecektir. Kopernik Devrimini tanımamıza yol açan temel öğelerle - gezegenlerin konumunun basit bir şekilde ve kesin olarak hesaplanmasıyla, dış tekerleme eğrilerinin ve dışmerkezlilerin kaldırılmasıyla, kürelerin çözünmesiyle, Güneş’in bir yıldız olmasıyla, evrenin sonsuz genişlemesiyle - ve başka birçok öğeyle Kopernik’in çalışmasının hiçbir yerinde karşılaşmayız. <span style="font-style:italic;">De Revolutionibus</span>, çalışmalarını Kopernik’in yapıtına dayandıran ve yazarının bile kendi yapıtında görememiş olduğu radikal sonuçlan açığa çıkaran sonraki kuşakların çalışmalarından çok, Dünya’nın devinimi düşüncesi dışında hemen her açıdan eskiçağ ile ortaçağ astronom ve kozmologlarının yapıtlarına yakın gibi görünür.</p>

  <p>Bu durumda, <span style="font-style:italic;">De Revolutionibus'un</span> önemi, kendisinin söylediğinden çok, başkalarının söylemesine neden olduğu şeylerde yatar. Bu kitap, kesin bir biçimde dile bile getirmediği bir devrime yol açmıştır; devrimci bir yapıt olmaktan çok, devrim yapan bir metindir. Böyle metinlerin ortaya çıkması, bilimsel düşüncenin gelişiminde göreli olarak sıkça karşılaşılan ve çok önemli bir görüngüdür. Bu yapıtlar bilimsel düşüncenin gelişim yönünü değiştiren çalışmalar olarak tanımlanabilirler; devrim yapan bir yapıt, hem geçmiş bir geleneğin doruğu, hem de gelecekteki yeni bir geleneğin kaynağıdır. Bir bütün olarak <span style="font-style:italic;">De Revolutionibus</span>, neredeyse tümüyle eskiçağ astronomik ve kozmolojik geleneğinin içinde yer alır; ancak, yine de <span style="font-style:italic;">De Revolutionibus</span>'un genel klasik çerçevesi içinde, bilimsel düşüncenin yönünü yazarının önceden göremediği bir biçimde değiştiren ve eskiçağ astronomi geleneğinden hızlı ve kesin bir kopuşa yol açan birkaç yenilik de vardır. Astronomi tarihinin sunduğu bir perspektiften bakıldığında, <span style="font-style:italic;">De Revolutioni-bus'</span>un ikili bir doğası vardır. <span style="font-style:italic;">De Revolutionibus</span> hem eski hem modern, hem muhafazakâr hem de radikaldir, işte bu nedenle, yapıtın anlamı ancak geçmişiyle geleceğine, içinden çıkmış olduğu gelenekle kendisinden türeyen geleneğe aynı anda bakmakla ortaya çıkarılabilecektir.</p>

  <p>Tek bir yapıtın bu ikili görünümü, bu bölümde ele alınacak temel sorundur. Kopernik’in, içinde yetiştiği eskiçağ geleneğiyle ilişkisi nedir? Daha kesin bir ifadeyle, bu geleneğin hangi yönleri Kopernik’in astronomik bir yeniliğin gerekli olduğuna, eskiçağ kozmolojisi ile astronomisinin belli yönlerinin reddedilmesi gerektiğine inanmasına yol açmıştı? Ve, Kopernik eski bir gelenekle bağını koparmaya karar verdiğinde, astronomi yapmak için gerekli düşünsel ve gözlemsel gereçlerin tek kaynağı olan bu eski geleneğe hâlâ zorunlu olarak ne ölçüde bağlıydı? Yine, Kopernik’in modern gezegen astronomisi ve kozmolojiyle ilişkisi nedir? Klasik astronomi eğitiminin ve araçlarının dayattığı sınırların içinde, Kopernik’in çalışması hangi yaratıcı yenilikleri içerebilirdi? Sonunda köktenci bir biçimde yeni olan bir astronomiyi ve kozmolojiyi ortaya çıkaran bu yenilikler, ağırlıkla klasik olan genel bir çerçeve içerisine başlangıçta nasıl yerleştirilebilmişti? Bu yenilikleri Kopernik’in ardılları nasıl fark edebilmişler, nasıl benimseyebilmişlerdi? Bu sorular ve bunlardan çıkan sonuçlar <span style="font-style:italic;">De Revolutionibus'</span>un ya da belli bir bilimsel düşünce geleneğinde doğmuş olsa da sonuçta kaynağını yok eden ve yeni bir geleneğin başlangıcı olan herhangi bir bilimsel yapıtın asıl zorluklarını gösterirler.</p>

  <h2 id="sigil_toc_id_25"><span style="font-weight:bold;">Yeniliğin Gerekçeleri - Kopernik’in Önsözü</span></h2>

  <p>Kopernik, eskiçağda Batlamyus’un çalışmasında doruğuna ulaşan Helenistik teknik matematiksel astronomi geleneğini ilk kez bir bütün olarak yeniden canlandıran küçük bir Avrupalı grubun içindedir. <span style="font-style:italic;">De Revolutionibus, el-Mecisti</span> modelini izliyordu ve neredeyse yalnızca Batlamyus’un incelemesini okuyabilecek donanıma sahip bu küçük çağdaş astronomlar grubuna sesleniyordu. Kopernik ile, daha önce üçüncü bölümde gelişmiş Batlamyus sistemini irdelerken uğraştığımız türden teknik bir astronomi sorununa ilk kez geri döneriz. Aslında aynı soruna geri döneriz. <span style="font-style:italic;">De Revolutionibus,</span> Kopernik’in, Batlamyus ve ardıllarının çözümlemeden bırakmış olduklarını düşündüğü gezegenler sorununu çözmek için yazılmıştır. Kopernik’in yapıtındaki Dünya’nın döndüğüne ilişkin devrimci görüş, öncelikle yetkin ve kendini adamış bir astronomun gezegenlerin konumunu hesaplamakta kullanılan teknikleri düzeltme çabasının beklenmedik bir yan ürünüdür. Kopernik’i yeniliğe götüren amaç ile yeniliğin kendisi arasındaki orantısızlık <span style="font-style:italic;">De Revolutionibus'</span>taki ilk önemli uyumsuzluktur. Bu, Kopernik’in bilimsel başarısının ardındaki dürtünün kaynağını ve doğasını kısaca anlatmak amacıyla <span style="font-style:italic;">De Revolutionibus'</span>un girişine eklediği, önsöz niteliğindeki mektubun hemen başında görülebilir.<a href="../Text/gondermeler.xhtml#g5_1" id="g5_1d"><sup>[1]</sup></a></p>

  <h2 id="sigil_toc_id_26">EN KUTSAL EFENDİMİZ PAPA III. PAULUS'A<br />
  Mikolaj Kopernik’in Dönüşler Kitaplarına Önsözü</h2>

  <p class="alnt">En Kutsal Babamız, evrendeki kürelerin dönüşleri hakkındaki bu kitapta Dünya küresine devinim atfettiğimi duyar duymaz, belli kişilerin böylesi görüşleri savunduğum için derhal sahneden ıslıklanarak kovulmam gerektiğini haykıracaklarını gayet iyi tahmin ediyorum. Kendi çalışmamdan pek o kadar memnun olmadığım içindir ki başkalarının bu çalışmaya ilişkin yargılarını hakkıyla tartmakta kusur edemem; bir filozofun spekülasyonlarının kalabalığın yargısından çok farklı olduğunu bilsem de - çünkü bir filozofun amacı Tanrının insan aklının yapmasına izin vermiş olduğu kadarıyla, her şeyde gerçeği aramaktır - büsbütün hatalı düşüncelerden kaçınılması gerektiğini düşünüyorum.</p>

  <p class="alnt">Böylece, kendi başıma Dünya’ya bir devinim atfedişimin, bunun tam karşıtı olan, Dünya’nın evrenin ortasına devinimsiz merkez noktası olarak yerleştirildiği yargısına yüzyıllardır rıza gösterenlere saçma bir iş gibi görüneceğini düşünüyordum; Dünya’nın devinimini kanıtlamak için yazılmış olan <span style="font-style:italic;">Yorum</span>’umu günışığına çıkarmam mı gerekir, yoksa Lysis’in Hipparkhos’a yazdığı mektubun gösterdiği gibi, felsefi gizlerini yalnızca sırdaşlara ve dostlara açma, bunu da yazıyla değil sözlü olarak yapma alışkanlığında olan Pythagorasçılar ile diğerlerinin örneğini izlemem mi daha iyi olur diye uzun süre kararsız kaldım. (Kopernik’in bir ara <span style="font-style:italic;">De Revolutionibus</span><span style="font-weight:bold;font-style:italic;">'</span>a eklemeyi düşündüğü Lysis’in bu mektubu, doğanın taşıdığı gizlerin mistik bir küllün sırdaşı olmayanlara açıklanmasına karşı Pythagorasçı ve Yeni-Platoncu buyruğu anlatır. Burada bu mektuba gönderme yapılması, Kopernik’in, önceki bölümde tartıştığımız Yeni-Platonculuğun Rönesans döneminde yeniden canlandırılması hareketine katıldığını örnekliyor.) Kanımca bu kişiler, kimilerinin düşündüğü gibi, öğretilerini paylaşmaktan duydukları kıskançlıktan değil de bilgili insanların böylesine soylu ve güçlükle yapılan keşifleri, çalışmayı yalnızca kazanç elde etmek için düşünen kişilerce ya da - diğerlerinin yüreklendirmesi ve örnek olmasıyla felsefi özgür araştırmaya özendirilmiş olsalar bile - pek akıllı olmadıkları için filozoflara bal anlarının arasındaki arıbeyi gibi eşlik edenlerce hor görülmesin diye böyle yapıyorlardı. Bunları düşünürken, kuramım yeni ve uyumsuz olduğu için beni hor görecekleri korkusu az kalsın bu projeden vazgeçmeme neden oluyordu.</p>

  <p class="alnt">Dostlarım bu kaygılarımın ve gerçekten karşılaştığım itirazların üstesinden geldiler ... (içlerinden biri), yalnızca dokuz yıl değil, bu sürenin çeyreği kadar bir zaman daha bir kenarda saklamış olduğum bu çalışmayı yayınlamam için ısrar etti; hatta beni sıkıştırdı. ... Korkularım yüzünden çalışmalarımın meyvelerini matematikle ilgilenenlerin ortak yararına sunmayı daha fazla reddetmemem için ısrar ettiler. İlk başta tuhaf karşılanabilecek olsa da açıklayıcı yorumlarımın yayınlanmasının paradoksu ortadan kaldırmasıyla, Dünya’nın devinimine ilişkin kuramımın hayranlık uyandırıcı ve kabul edilebilir biçimde ortaya çıkacağında direttiler. Böylece dostlarımın ikna çabalarına boyun eğdim; bu kadar uzun bir süredir istedikleri bu çalışmayı yayınlamalarına izin verdim.</p>

  <p class="alnt">Sözkonusu çalışmalarımın yayınlanmasına izin vermem. Dünya’nın devinimine ilişkin düşüncelerime ulaşmakta büyük sıkıntı çekmiş olsam da onları yazıya dökme konusunda daha önce bir kaygım olmadığı için, siz Kutsal Efendimize daha az şaşırtıcı gelebilir. <span style="font-style:italic;">(De Revolutionibus</span>'un yayınlanmasından yıllar önce Kopernik, Güneş merkezli astronomisinin önceki bir biçimini betimleyen <span style="font-style:italic;">Commentariolus</span> adlı kısa bir müsveddeyi arkadaşları arasında dolaştırmıştı. Kopernik’in ana çalışmasının ikinci bir ilerleme raporu olan ve öğrencisi tarafından yazılan <span style="font-style:italic;">Narratio Prima</span> 1540 yılında ve 1541’de yeniden çıkmıştı.) Kutsal Efendimiz daha çok, matematikçilerin benimsediği görüşe ve aslında duyu izlenimlerine aykırı olarak, Dünya’ya ilişkin böylesi bir devinimini tasarlamaya nasıl cüret ettiğimi işitmek isleyeceklerdir. Kutsal Efendimiz’in bilmesini isterim ki kürelerin devinimlerini hesaplamaya yönelik bir yöntem düşünmenin, matematikçilerin bu konudaki araştırmalarında tutarsız olduklarının bilinmesinden başka bir nedeni yoktur.</p>

  <p class="alnt">Birincisi, matematikçiler Güneş’in ve Ay’ın devinimleri konusunda öylesine kuşku içindedirler ki mevsim yılının sabit uzunluğunu bile açıklayamamakta ya da gözlemleyememektedirler. İkincisi, bu ikisinin ve diğer beş gezegenin devinimlerini saptamak için ne aynı ilkeleri ve varsayımları, ne de görünüşteki devinimlere ve dönüşlere ilişkin aynı kanıtlamayı kullanmaktadırlar. Böylece, bazıları yalnızca eş-merkezli çemberleri (Aristoteles’in Eudoksos ve Kallippos’tan türettiği ve Avrupa'da, Kopernik’in ölümünden kısa bir zaman önce Italyan astronomlar Fracastoro ve Amici’nin yeniden canlandırdığı Aristotelesçi sistem), bazdan da dış merkezlileri ve dış tekerleme eğrilerini (kullanmaktadırlar). Ancak, bu araçlarla bile amaçlarına tam anlamıyla ulaşamamaktadırlar. Eşmerkezlilere dayananlar, bazı devinimlerin bu yolla oluşturulabileceğini kanıtlamış olsalar da olgularla uyuşan bir sistemi tam olarak kuramamışlardır. Yine, dış merkezli sistemler kurgulamış olanlar, kendi varsayımlarına uygun hesaplamalar yoluyla görünüşteki devinimleri yerleştirmiş gibi görünseler de devinimde bir örnekliğe ilişkin temel ilkeye aykırı gibi görünen pek çok şeyi (denge noktası kullanmak gibi) kabul etmişlerdir. Böyle yapmış olmakla en başta gelen şeyin, yani evrenin biçiminin ve parçalarının değişmez simetrisinin de farkına varamamışlar ya da bu sonucu çıkaramamışlardır. Bu kişilerin durumu, bir ressamın çizdiği şey için elleri, ayaklan, başı ve diğer organları farklı modellerden bir araya getirmesine benzer; her bir parça kusursuz bir şekilde çizilmiş olsa da, bunlar tek bir bedenle ilintili değildirler; hiçbir biçimde birbirleriyle uyuşmadıkları için de ortaya çıkan sonuç, insan değil bir hilkat garibesi olacaktır. Böylece, matematikçilerin sistem dedikleri açıklama sürecinde ... ya vazgeçilmez bir ayrıntıyı gözden kaçırmış olduklarını ya da yabancı ve büsbütün ilgisiz bir şeyi kabul etmiş olduklarını anlıyoruz. Değişmeyen ilkeleri izlemiş olsalardı, kesinlikle böyle bir şey olmazdı; <span style="text-indent: 1em;">çünkü, varsayımları yanıltıcı olmasaydı, bunlara dayanan tüm çıkarımlar kuşkuya yer kalmaksızın doğrulanabilirdi. Bu iddialarım şimdilik muğlak olabilir; ancak ileride açıklığa kavuşacaklar.</span></p>

  <p>Kopernik, çağdaş astronomi dürüst bir biçimde değerlendirildiğinde, gezegenler sorununa Dünya merkezli yaklaşımdaki umarsızlığın görüleceğini söyler. Kopernik’e göre Batlamyus astronomisinin geleneksel teknikleri bu sorunu çözmemiştir, çözemeyecektir de; çözüm yerine bir hilkat garibesi yaratmışlardır. Kopernik geleneksel gezegen astronomisinin başlıca kavramlarında temel bir hata olması gerektiği sonucuna varır. Böylece, ilk kez teknik açıdan yetkin bir astronom, zamanın taçlandırdığı bilimsel geleneği, kendi biliminden kaynaklanan gerekçelerle reddetmiş olmaktadır; Kopernik Devrimini başlatan da bu teknik yanılgının profesyonel olarak farkına varılmasıdır. Bir zorunluluk hissedilmesi Kopernik’in yeniliğini getirmiştir. Ancak, bu zorunluluk hissi yeni bir şeydi. Astronomik gelenek daha önce kimseye hilkat garibesi gibi görünmemişti. Kopernik zamanında bir dönüşüm olmuştur; Kopernik’in önsözü sözkonusu dönüşümün hangi nedenlere dayandığına ilişkin sezgileri çarpıcı bir biçimde gösterir.</p>

  <p>Kopernik ile çağdaşları yalnızca <span style="font-style:italic;">el-Mecisti'</span>nin değil, Batlamyus sistemini eleştirmiş ve değiştirmiş olan pek çok İslâm ve birkaç Avrupalı astronomun astronomilerinin de mirasçılarıydılar. Bunlar Kopernik’in “matematikçiler” dediği kişilerdir. Bu astronomlardan kimisi Batlamyus sistemine birkaç küçük çember eklemiş ya da çıkarmış, kimisi Batlamyus’un aslında bir dışmerkezliyle ele aldığı bir gezegen düzensizliğinin nedenini açıklamak için bir dış tekerleme eğrisi kullanmış, kimisi <span style="text-indent: 1em;">tek dış tekerleme eğrisi - tek taşıyıcı çember sistemiyle tahmin edilen devinimden küçük sapmaların nedenini açıklamak için Batlamyus'un bilmediği bir yol bulmuştu; kimileri de yeni ölçümler yaparak Batlamyus sisteminin bileşik çemberlerinin dönüş hızlarını değiştirmişlerdi. Artık bir değil, bir düzine ya da bir düzineden de fazla Batlamyus sistemi vardı ve bu sayı, teknik açıdan yetkin astronomların sayısının artmasıyla hızla artıyordu. Tüm bu sistemler</span> <span style="text-indent: 1em; font-style: italic;">el-Mecisti</span> <span style="text-indent: 1em;">sisteminin modeli üzerine kurulmuştu; bu nedenle tümü de “Batlamyusçu” idi. Ancak, bu kadar çok sayıda farklılık gösteren sistem bulunduğu için, “Batlamyusçu” sıfatı anlamını büyük ölçüde yitirmişti. Astronomik gelenek dağınık bir duruma gelmişti; artık gezegenlerin konumunu hesaplamak için astronomun hangi tekniklen kullanabileceğini tam olarak belirtmiyor, dolayısıyla bu hesaplamalardan çıkacak sonuçları da belirleyemiyordu. Bu türden çok anlamlılıklar yüzünden astronomi geleneği başlıca içsel güç kaynağından yoksun kaldı.</span></p>

  <p>Kopernik’in hilkat garibesinin başka yüzleri de vardır. Kopernik’in bildiği “Batlamyusçu” sistemlerin hiçbiri çıplak gözle yapılan iyi gözlemlere lam olarak uyan sonuçlar vermemişti. Bunlar Batlamyus’un sonuçlarından daha kötü değildi; ancak daha iyi de değildi. On üçüncü yüzyıldan beri süren bu sonuçsuz araştırmaların ardından kavrayışı güçlü bir astronom pekâlâ, Batlamyus’un yapamayacağı gibi, aynı gelenek içindeki daha sonraki girişimlerin ciddi anlamda başarılı olup olamayacağını sorgulayabilirdi. Üstelik, Batlamyus ile Kopernik arasındaki yüzyıllar geleneksel yaklaşımın hatalarını büyütmüş ve böylece bu hatalar fazladan bir hoşnutsuzluk kaynağı olmuştu. Taşıyıcı çemberlerden oluşan bir <span style="text-indent: 1em;">sistemin devinimleri bir saatin kollarınınkinden farklı değildir ve saatteki belli bir hata zaman geçtikçe artar. Örneğin, bir saat her on yılda bir saniye geri kalıyorsa, bu hata bir yıl ya da on yıl geçtiğinde görünmeyebilir. Ancak bu hatayı, bin yıl sonra yaklaşık iki dakikaya ulaşmış olduğunda gözden kaçırmak pek olanaklı değildir. Kopernik ve çağdaşları Batlamyus’un verilerinin kapsadığı zaman aralığından on üç yüzyıl daha uzun bir döneme erişen verilere sahip oldukları için, kendi sistemlerini çok daha duyarlı bir biçimde sınayabiliyorlardı. Eskiçağ yaklaşımındaki hataların, ister istemez daha çok farkındaydılar.</span></p>

  <p>Aradan geçen zaman, on altıncı yüzyıl astronomunu Batlamyus yönteminin hatalarının farkına varmaya yöneltirken, ironik bir biçimde, gezegenlerin gerçek devinimlerinden bile daha etkili olan bir düzmece sorunla karşı karşıya bırakmıştı. Kopernik ve meslektaşlarına miras kalan verilerin çoğu, gezegenleri ve yıldızları hiç bulunmamış oldukları konumlara yerleştiren kötü verilerdi. Bu hatalı kayıtların bazıları yetkin olmayan gözlemciler tarafından tutulmuştu; bazıları ise bir zamanlar iyi gözlemlere dayandırılmış, ancak, aktarım sürecinde ya yanlış kopyalanmış ya da yanlış yorumlanmıştı. Hiçbir yalın gezegen sistemi - ne Batlamyus’unki, ne Kopernik’inki, ne Kepler’inki, ne de Newton’unki - Rönesans astronomlarının açıklamak zorunda olduklarını düşündükleri verileri belirli bir düzene sokamamıştır. Rönesans verilerinin yol açtığı sorun karmaşıklık bakımından gökleri bile geçiyordu. Kopernik’in kendisi de, Batlamyus sistemini reddetmesinde en çok katkısı olan bu verilerin kurbanlarındandı. Kopernik öncellerinin matematik sistemleri konusunda olduğu kadar gözlem<span style="text-indent: 1em;">leri konusunda da kuşkucu olsaydı, kendi sistemi çok daha iyi sonuçlar verebilirdi.</span></p>

  <p>Dağınıklık ve kesinlikten sürekli olarak uzaklık, Kopernik’in tanımladığı hilkat garibesinin önde gelen iki özelliğidir. Kopernik Devrimi astronomi geleneğinin kendi içindeki açık değişimlere bağlı olduğu ölçüde, bunlar onun temel kaynaklarıdır. Ancak bu özellikler, devrimin biricik kaynağı da değildirler. Bu hilkat garibesinin farkına varabilenin niçin Kopernik olduğunu da sorabiliriz. Gelenek daha önce de dağınık ve kesinlikten uzak olduğu için, ondaki açık dönüşümün bir bölümü rahatça fark edilebilecek bir şey olmalıydı. Aslında bu soru üzerinde zaten düşünmüştük. Kopernik'in ortada bir hilkat garibesi olduğunun farkına varması, kaynağı ve doğası geçen bölümde anlatılan daha geniş bir felsefi ve bilimsel düşünce iklimine bağlıdır. Kopernik gibi Yeni-Platoncu eğilimi olmayan bir astronom, o dönemdeki astronominin durumuna bakarak gezegenler sorununun hem basit hem de kesin bir çözümü olamayacağı sonucuna varabilirdi. Yine, skolastik eleştiri geleneğini tanımamış bir astronom da, kendi çalışma alanı için benzer eleştiriler geliştiremeyebilirdi. Bunlar ve geçen bölümde açıkladığımız diğer yenilikler, Kopernik döneminin başlıca akımlarıdır. Kendisi bunların farkında değilmiş gibi görünüyor olsa da, çağdaşlan nasıl farkında olmaksızın Dünya’nın devindiği düşüncesinin etkisine kapıldılarsa, Kopernik de bu felsefi akımların etkisine kapılmıştı. Kopernik’in yapıtı, hem astronominin kendi durumuyla hem de çağın daha geniş ölçekteki entelektüel iklimiyle ilişkilendirilerek ele alınmadığı sürece anlaşılamaz kalacaktır. Hilkat garibesini bu ikisi ortaya çıkarmıştır.</p>

  <p>Ancak, varlığının farkına varılan bu hilkat garibesinden duyulan hoşnutsuzluk, Kopernik Devrimine doğru atılan adımlardan yalnızca ilkiydi. Bunun ardından, Kopernik’in önsöz niteliğindeki mektubunun diğer bölümlerinde anlatılan bir arayış başlamıştır:</p>

  <p class="alnt">Matematiksel geleneğin küreler sisteminin devinimlerini kurmadaki bu kararsızlığı üzerinde uzun uzun düşündüm. Sonunda, filozofların en iyi ve düzenli bir Yaratıcı’nın bizim için yaptığı evrenin mekanizmasına ilişkin belirli bir kuram üzerinde hiçbir biçimde uzlaşamamalarından dolayı tedirgin olmaya başladım; oysa evrenin çemberlerine ilişkin en ince noktalan başka açılardan büyük bir özenle araştırıyorlardı. (Kopernik’in “düzenli”yle “matematiksel açıdan derli toplu” olanı nasıl denk saydığına dikkatinizi çekerim; onun Yeni-Platonculuğunun bu yönüne iyi bir Aristotelesçi şiddetle karşı çıkacaktır. Başka düzenlilik türleri de vardır.) Böylece, kürelerin matematikçi okullar tarafından öngörülenden başka bir devinimi olduğunu varsayan herhangi bir filozof olup olmadığını araştırmak için ulaşabildiğim bütün filozofların yapıtlarını yeniden okumaya büyük gayret gösterdim. İlk kez Cicero’da, Hiketas’ın (Siracusa’lı, MÖ beşinci yüzyıl) Dünya’nın devindiğinin farkına vardığını ortaya çıkardım. Daha sonra, Plutarkhos’ta kimi başkalarının da buna benzer bir düşünceyi savunmuş olduklarını gördüm. Plutarkhos’un kendi sözlerini, herkes için erişilebilir kılmak için buraya almanın uygun olduğunu sanıyorum:</p>

  <p class="alnt">“Diğerleri Dünya’nın sabit olduğunu savunurlar; ancak Pythagorasçı Philolaos (MÖ beşinci yüzyıl) onun Güneş ve Ay gibi (merkezi) ateş çevresinde eğik bir çember üzerinde döndüğünü söyler. Pontus’lu Herakleides ile Pythagorasçı Ekphantos da (MÖ dördüncü yüzyıl) Dünya’nın, aslında uzayda değil de, dingildeki bir tekerlek gibi kendi merkezi çevresinde batıdan doğuya doğru döndüğünü söylerler."</p>

  <p class="alnt">Bundan yararlanarak, ben de Dünya’nın devindiğini düşünmeye başladım; bu görüş saçma gibi görünse de artık benden öncekilere yıldız görüngülerini açıklamak istediklerinde böylesi çemberler tasarlama özgürlüğü tanındığını bildiğimden, Dünya’nın belli bir devinimi olduğunu varsayarak gökkürelerinin dönüşlerine onların açıklamalarından daha sağlam açıklamaların geliştirilip geliştirilemeyeceğini deneme izninin bana da rahatlıkla verilebileceğini düşündüm.</p>

  <p class="alnt">Böylece, çalışmamda Dünya’ya atfettiğim devinimleri varsayarak, uzun süreden beri ve sıklıkla yaptığım gözlemlerle sonunda şunu keşfettim: Diğer gezegenlerin devinimleri Dünya’nın dönüşüyle bağıntı kurularak ve her gezegenin çemberlerine göre oranlanarak hesaplandığında yalnızca bunların görüngüleri ortaya çıkmayacak, bütün yıldızların ve kürelerin, hatta bütün göğün dizilim ve boyutları, birbirine öylesine bağlı bir duruma gelecektir ki buradaki hiçbir parça diğer tüm parçalarda ve bir bütün olarak evrende karışıklığa yol açmadan yerinden kımıldatılamayacaktır. (Kopernik burada kendi sistemi ile Batlamyus sistemi arasındaki çok çarpıcı bir farklılığa işaret ediyor. Kopernik sisteminde artık diğerlerini sabit tutarak, bir tek gezegenin yörüngesini keyfi olarak daraltmak ya da genişletmek olanaklı değildir. Gözlem ilk kez olarak, uzayı dolduran küreler varsayımına başvurmaksızın, tüm gezegen yörüngelerinin düzenini ve göreli boyutlarını belirleyebilmektedir. Bu noktayı, Kopernik sistemini Batlamyus sistemiyle karşılaştırırken daha ayrıntılı tartışacağız.)</p>

  <p class="alnt">Yetenekli ve bilgili matematikçiler yargımı desteklemek için sunduğum uslamlamayı yüzeysel bir biçimde değil de bu bilimin gerektirdiği gibi tam olarak kavramaya ve onun değerini anlamaya istekli olduklarında kuşkusuz bana katılacaklardır. Ancak, hem bilgililer, hem de cahiller kimsenin eleştirisinden çekinmediğimi görsünler diye, Dünya’nın yaşadığım bu ücra köşesinde hem makamınızın ağırlığı, hem de edebiyat ve bilim sevginizden dolayı en saygın kişi olarak bilindiğinizden, bu çalışmalarımı başkasına değil de siz Kutsal Efendimiz’e ithaf etmeye karar verdim. Her ne kadar atasözü asalağın düşlerine karşı hiçbir çare yoktur dese de siz etkiniz ve yargılarınızla iftiracıların saldırılarına engel olabilirsiniz. Matematikten haberi olmayan kimi boşboğazlar, Kutsal Kitap’ın belirli bir bölümünü kendi amaçlarına uygun bir biçimde alçakça çarpıtarak çalışmama ilişkin bir yargıda bulunmaya haklan olduğunu bile iddia edebilirler. Böyle kişiler projemi eleştirmeye ya da onda kusur bulmaya kalkışacak olurlarsa onları hiç dikkate almam; yargılarını düşüncesizce verilmiş sayar, hor görürüm. Diğer açılardan seçkin bir yazar olsa da matematikle hiçbir ilgisi olmayan Lactantius’un dahi Dünya’nın şekline değindiği yerlerde pek çocukça şeyler söylediğini, Dünya’nın bir küre olduğunu iddia edenlerle bile alay ettiğini çok iyi bilirim. Bu nedenle beni destekleyenler, böylesi insanlar benimle de alay ederlerse hiç şaşırmamalıdırlar.</p>

  <p class="alnt">Matematik, matematikçiler içindir. Ve eğer büsbütün yanılmıyorsam, matematikçiler benim bu çalışmalarımın, bugün siz Kutsal Efendimiz’in yöneticisi olduğu Kiliseye bile belli bir ölçüde katkıda bulunacağını savunacaklardır. Uzun zaman önce değil, X. Leo’nun yönetimi döneminde, Kilise takviminin düzeltilmesi sorunu Laterano konsilinde tartışılmıştı. Bu konunun bir karara bağlanmamasının tek nedeni yıl ve ay uzunlukları ile Güneş ve Ay’ın devinimlerinin henüz yeterince kesin bir biçimde belirlenmemiş olduğu düşüncesindeydi. O zamandan beri, belli bir süre bu takvim işinden sorumlu olan seçkin insan Sempronia Piskoposu Paulus’un tavsiyesi üzerine, bunların daha kesin bir biçimde gözlemlenmesine önem verdim. Bu konuda yürüttüğüm çalışmalarla ulaşmış olduğum sonuçları, bilgili matematikçilerin ve özellikle de siz Kutsal Efendimiz’in değerlendirmesine bırakıyorum. Siz Kutsal Efendimiz’e çalışmanın yararına ilişkin yapabileceğimden daha fazlasına söz veriyor gibi görünmemek için, artık belirlenmiş görevime ilişkin konuya geçiyorum.</p>

  <p>“Matematik, matematikçiler içindir.” Bu, <span style="font-style:italic;">De Revolutionibus</span>'un ilk temel uyumsuzluğudur. Batı düşüncesi pek az yönden Kopernik’in çalışmasının ortaya koyduğu sonuçlardan uzun süre etkilenmeden kalmış olsa da bu yapıtın kendisi sınırlı bir anlamda teknik ve mesleki bir yapıttı. Kopernik’in hilkat garibesi diye nitelediği şey, kozmoloji ya da felsefe değil, matematiksel gezegen astronomisiydi; Kopernik’i Dünya’yı devindirmek zorunda bırakan da yalnızca matematiksel astronomideki reformdu. Çağdaşları Kopernik’i izleyecek olduklarında, onun gezegenlerin konumuna ilişkin ayrıntılı matematiksel uslamlamalarını anlayabilmek, bu çapraşık uslamlamaları duyularıyla elde ettikleri ilk kanıtlardan daha fazla ciddiye almalıydılar. Aslında Kopernik Devrimi gezegenlerin konumunu hesaplamakta kullanılan matematiksel tekniklere ilişkin bir devrim değildi; ancak böyle başladı. Yeni tekniklerin gerekli olduğunu fark eden ve bunları geliştiren Kopernik, kendi adını taşıyan bu devrime biricik özgün katkısını yapmış oldu.</p>

  <p>Kopernik, Dünya’nın devindiğini öne süren ilk insan değildi; bu fikri kendi adına yeniden keşfettiğini de iddia etmedi. Önsözde, daha önce Dünya’nın devindiğini savunmuş olan eskiçağ kaynaklarının çoğunu anar. Daha önceki bir elyazmasında, kendisininkine çok benzeyen bir Güneş merkezli evren görüşü olan Aristarkhos’a bile gönderme yapmaktadır. Dünya’nın devindiğine ya da deviniyor olabileceğine inanan daha yakın öncellerinden söz etmeyi, Rönesans’ta âdet olduğu üzere ihmal etmiş olsa da bu kişilerin bazı çalışmalarını biliyor olmalıdır. Örneğin, Oresme’nin katkılarını bilmiyor olabilir; ancak, on beşinci yüzyılda kardinal Nikolaus von Cusa’nın sınırsız bir Yeni-Platoncu evrende dünyaların çokluğundan yeryüzünün devinimini çıkardığı hayli etki uyandırmış çalışmasını en azından duymuş olması gerekir. Dünya’nın devinimi hiçbir zaman popüler bir kavram olmamıştı; ancak on altıncı yüzyılda pek benzeri görülmemiş bir şey de değildi. Benzeri görülmemiş olan, Kopernik’in Dünya’nın devinimi varsayımına dayanarak kurduğu matematiksel sistemdi. Aristarkhos istisna olarak kabul edilebilecek olmakla birlikte, Kopernik, Dünya’nın devinimi düşüncesinin gündemdeki bir astronomik problemi, hatta herhangi bir bilimsel problemi çözebileceğinin ilk kez farkına varan kişiydi. Aristarkhos’u da hesaba katsak bile, Kopernik, Dünya’nın deviniminin getireceği astronomik sonuçlara ilişkin ayrıntılı bir açıklama geliştiren ilk kişiydi. Kopernik’in matematiği onu öncellerinden ayırır; çalışmasının öncellerinin gerçekleştirememiş olduğu bir devrimi başlatmış olmasının nedeni de kısmen bu matematikti.</p>

  <h2 id="sigil_toc_id_27"><span style="font-weight:bold;">Kopernik Fiziği ve Kozmolojisi</span></h2>

  <p>Kopernik’e göre Dünya’nın devinimi gezegenler sorununun bir yan ürünüydü. Kopernik, Dünya’nın devinimini gökteki devinimleri inceleyerek öğrendi; gökteki devinimlere aşkın bir değer verdiği için, getirdiği yeniliğin her şeyden önce dünyevi olanla ilgilenen sıradan insanları karşı karşıya bırakacağı güçlüklerle pek ilgilenmedi. Ancak, değer anlayışları kendisininki gibi büsbütün astronomiye bağlı olmayan insanlar için Dünya’nın devinimi düşüncesinin ortaya çıkardığı sorunları tümüyle görmezden gelemezdi. En azından çağdaşlarının Dünya’nın devindiği düşüncesini kavramalarını olanaklı kılmalıydı; bu devinimin sonuçlarının genellikle sanıldığı kadar yıkıcı olmadığını göstermeliydi. Bu nedenle, <span style="font-style:italic;">De Revolutionibus'a;</span> devinen bir Dünya’yı yerleştirmek için kurmuş olduğu evrenin teknik olmayan bir taslağını çizerek giriş yapar. Giriş niteliğindeki Birinci Kitap meslekten olmayan insanlara yönelikti ve Kopernik’in astronomi eğitimi almamış olanlara anlaşılabilir bir şekilde aktarabileceğini düşündüğü tüm uslamlamaları içeriyordu.</p>

  <p>Bunlar ciddi ölçüde ikna edici olmayan uslamlamalardır. Kopernik’in Birinci Kitap’ta açık kılamadığı matematiksel çözümlemelerden türeyenlerin dışındaki uslamlamalar yeni değillerdi ve bunlar Kopernik’in sonraki kitaplarda geliştirecek olduğu astronomik sistemin ayrıntılarına da tam olarak uymuyorlardı. Yalnızca Dünya’nın devindiğini varsaymak için Kopernik gibi başka gerekçeleri olan birisi <span style="font-style:italic;">De Revolutionibus’un</span> Birinci Kitap’ını tümüyle ciddiye alabilirdi.</p>

  <p>Ancak Birinci Kitap önemsiz değildir. Bu kitabın zayıflıkları, ondan sonra gelen kitaplardaki ayrıntılı matematiksel tartışmaları izleyemeyecek kadar bilgisiz olanların Kopernik’in sistemine inanmayacaklarının, onu alaya alacaklarının habercisidir. Kitabın Aristotelesçi ve skolastik kavramlara, yasalara sürekli olarak bağlı kalması, Kopernik’in bile kendi dar uzmanlık alanı dışında, aldığı eğitimi ve çağını ne kadar az aşabildiğini gösterir. Son olarak, Birinci Kitap’taki eksiklikler ve uyumsuzluklar, geleneksel kozmoloji ve geleneksel astronominin tutarlılığını bir kez daha örneklemektedir. Devrim yoluna yalnızca astronomiye ilişkin kaygılarla giren ve kaçınılmaz olarak bu yeniliği astronomiyle sınırlandırmaya çabalayan Kopernik, Dünya’nın devinimi düşüncesinin yıkıcı kozmolojik sonuçlan olduğunu göz ardı edemezdi.</p>

  <p style="text-align: center;"><b>BİRİNCİ KİTAP</b></p>

  <p style="text-align: center;"><b>1. Evren Küreseldir.</b></p>

  <p class="alnt">Her şeyden önce evrenin küre biçiminde olduğunu söylememiz gerekir. Bu, ya bu biçim eklemlenmemiş, kendi içinde bütün ve tamamlanmış olması nedeniyle en kusursuz biçim olduğu için ya en kapsayıcı ve buna bağlı olarak tüm nesneleri içine alıp saklamaya en uygun olduğu için (belli bir yüzey ölçüsüne sahip olan tüm geometrik cisimler arasında en büyük hacim küreninkidir); ya evrenin en kusursuz parçalan, yani Güneş, Ay ve yıldızlar küresel biçimde oluşturuldukları için ya da tüm nesneler, su damlalarında ve genellikle serbestçe biçim alan sıvı cisimlerde görüldüğü gibi, bu biçimi alma eğiliminde olduğu için böyledir. Gökcisimlerine böyle bir biçim verilmiş olduğundan kimse kuşku duymaz.</p>

  <p style="text-align: center;"><b>2. <span style="font-style: italic;">Dünya'da Küreseldir.</span></b></p>

  <p class="alnt">Dünya da her tarafından merkeze eğilimli olduğu (ya da düştüğü) için küreseldir. ... Herhangi bir noktadan kuzeye doğru gittiğimizde, günlük dönüşün kuzey kutbu ağır ağır yükselir; buna karşılık öteki kutup alçalır ve kuzey kutbu yakınında daha çok sayıda yıldız batmaz olurken güneydeki belli yıldızlar doğmaz. ... Üstelik, kutbun yüksekliğindeki değişim her zaman Dünya üzerinde kat edilen uzaklıkla orantılıdır; küresel biçim dışında böyle bir şey olamazdı. Bu nedenle. Dünya sonlu ve küresel olmalıdır. ... (Kopernik bu bölümü, Dünya’nın küresel bir biçimi olduğuna ilişkin daha önce incelediğimiz klasik kaynaklara özgü birkaç uslamlamayla bitirir.)</p>

  <p style="text-align: center;"><b>3. <span style="font-style: italic;">Dünya'nm, Üzerindeki Suyla Birlikte Nasıl Tek Bir Küre Oluşturduğu.</span></b></p>

  <p class="alnt">Dünya’ya yayılan sular denizleri oluşturur ve aşağı eğimli yerleri doldurur. Suların hacminin yerin hacminden daha az olması gerekir; yoksa (her ikisi de ağırlıklarıyla aynı merkeze doğru baskı yapacakları için) sular karayı yutardı.</p>

  <p class="alnt">Bu nedenle, canlı varlıkların güvenliği için, kara parçaları kaplanmamış bir durumda bırakılmış ve geniş bir alana birçok ada dağıtılmıştır. Kıta, hatta bütün bir anakara, yalnızca geniş bir ada değil de nedir?...</p>

  <p class="alnt">(Kopernik bu bölümde, Dünya’nın ağırlıklı olarak toprak ve sudan oluştuğunu ve Dünya’nın bir küre olmasının, hem toprağın hem de suyun varlığını gerektirdiğini göstermek ister. Daha sonrasını düşünür gibidir. Toprak devindiğinde, sudan daha zor dağılır; katı bir kürenin devinimi sıvı bir kürenin deviniminden daha usa yatkındır. Yine, Kopernik sonunda. Dünya bir küre olduğu için, onun doğal olarak çemberlerde devindiğini söyleyecektir (bkz. aşağıda Birinci Kitap, 8. bölüm). Bu nedenle, kürenin doğal devinimine birlikte katılacakları için, hem toprak hem de suyun, kürenin bileşiminde temel öğeler olduğunu gösterme gereği duyar. Bu kesim özellikle önemlidir; çünkü Dünya’nın yapısına ilişkin kendi görüşünü belgelerken Kopernik burada yeni keşif yolculuklarından ve bu yolculuklardan sonra Batlamyus’un coğrafya yazılarında bazı düzeltmeler yapılması gerektiğinden haberdar olduğunu belirtmektedir. Örneğin, şöyle der:</p>

  <p class="alnt">Eğer yeryuvarlağı ağırlıklı olarak sudan oluşsaydı,) Okyanus’un derinliği kıyıdan öteye doğru gittikçe artmaya devam edecek ve bu nedenle de denizciler, ne kadar uzağa gitseler, ne bir adayla, ne bir kayayla, ne de kara özelliği olan herhangi bir şeyle karşılaşacaklardı. Büyük kara parçasının neredeyse ortasında, Mısır Denizi ile Arap Körfezi arasında, ancak on beş <span style="font-weight:bold;font-style:italic;">stadion</span> genişliğinde bir geçit olduğunu biliyoruz. Öte yandan, Batlamyus <span style="font-style:italic;">Kozmografya</span><span style="font-weight:bold;font-style:italic;">'</span>sında, üzerinde yerleşim olan karanın orta çembere (Dünya’nın orta çemberine, yani Kanarya Adaları'ndan doğuya doğru 180° uzanan bir yarıküre boyunca) kadar, bilinmeyen bir kara parçasını <span style="font-weight:bold;font-style:italic;">(terra incognita</span>) da içine alarak uzandığını söylüyordu; oysa çağdaş keşifler bunun ötesinde Çin’in ve 60° boylam kadar çok geniş bir alanın bulunduğunu göstermiştir. Böylece, artık Dünya’da Okyanus’a tanınandan daha geniş bir boylama kadar yaşandığını biliyoruz.</p>

  <p class="alnt">Bunlara, günümüzde İspanyol ve Portekiz prenslerinin yönetimi döneminde keşfedilen adaları, özellikle de kendisini keşfeden kaptanın adı verilen ve büyüklüğünün saptanamamış olması nedeniyle bir anakara sayılan Amerika'yı ve bunun dışında şimdiye dek bilinmeyen çok sayıdaki diğer adaları da eklediğimizde, söylediklerim daha da açıkça anlaşılır. Bu nedenle, sözde Antipod Adalarını ya da Antikhthon’luları (Dünya’nın öteki yüzünde yaşayanları) daha az şaşırtıcı buluyoruz. Çünkü geometrik uslamlamaya göre, Amerika anakarasının Hindistan’daki Ganj Havzası’nın tam karşısında bir konumda olması gerekir.</p>

  <p style="text-align: center;"><b>4. <span style="font-style: italic;">Gökcisimlerinin Devinimi Düzenli, Çembersel ve</span></b></p>

  <p style="text-align: center;"><span style="font-style: italic;"><b>Sonsuzdur ya da Çembersel Devinimlerden Oluşur.</b></span></p>

  <p class="alnt">Şimdi gökcisimlerinin devinimlerinin çembersel olduğunu söyleyelim. Bir küre için dönmek doğaldır; kürenin biçimi tam olarak bu dönme eylemiyle ifade edilir. Çünkü burada ilgilendiğimiz ne başı ne de sonu ayırt edilemeyebilecek olan en basit cisim türüdür; sürekli olarak aynı yerde dönüyorsa, bunlardan biri diğerinden ayırt edilemeyecektir.</p>

  <p class="alnt">Pek çok küre olduğu için, çok sayıda devinim oluşur. Duyularla en açık şekilde görülebilir olanı ... gündüz ve geceyi belirleyen günlük devinimdir. Bu devinimle, Dünya dışında tüm evrenin doğudan batıya kaydığı düşünülür. Bu devinim, zaman günlerle sayıldığı için, tüm devinimlerin ortak ölçüsüdür. Hemen sonra, bu günlük devinim ile adeta çatışan, Batıdan Doğuya doğru ona karşı gelen diğer dönüşleri görürüz. Bu türden karşı devinimler, Güneş’in, Ay’ın ve beş gezegenin devinimleridir. ...</p>

  <p class="alnt">Ancak bu cisimlerin devinimleri bazı farklılıklar gösterir. Birincisi, bu devinimlerin eksenleri günlük devinimin ekseni değil, onunla arasında belli bir eğim olan burçlar kuşağının eksenidir. İkincisi, bu cisimler kendi yörüngelerinde bile hep aynı biçimde devinmezler; Güneş ile Ay kendi yörüngelerinde kimi zaman daha yavaş kimi zaman da daha hızlı devinir görülmez mi? Üstelik, beş gezegen, belli zamanlarda, şu ya da bu noktada sabit kalır, hatta geriye giderler. ... Dahası, bu gezegenler bazen Dünya’ya yaklaşırlar, bu durumda <span style="font-style:italic;">yerberi</span> noktasındadırlar; bazen de Dünya’dan uzaklaşırlar, bu durumda ise <span style="font-style:italic;">yeröte</span> noktasındadırlar.</p>

  <p class="alnt">Yine de bu düzensizliklere karşın, bu cisimlerin devinimlerinin hep çembersel olduğu ya da çemberlerin birleşmesiyle oluştuğu sonucuna varmamız gerekir. Çünkü, bu düzensizlikler de belli bir yasaya bağlıdır ve belirlilen zamanlarda yinelenmekledir; eğer sözkonusu devinimler çembersel olmasaydı, bu düzensizlikler de belirli yasalara bağlı olmayacaktı; çünkü bir cismi bulunduğu yere yalnızca bir çember geri getirebilir. Güneş böylece, çembersel devinimlerin bileşmesiyle değişen gün ve geceleri, yılın dört mevsimini sonsuza dek yineler. Bunun için, bir göksel cisim tek bir çember üzerinde düzensiz devinemeyeceğinden, farklı devinimlerin bir araya getirilmesi gerekir. Çünkü, böylesi bir düzensizlik ya devindirici kuvvetin (kendi yapısında ya da edinilmiş) dengesizliğinden ya da dönen küllenin biçimindeki bir dengesizlikten kaynaklanmalıdır. En kusursuzca yerleştirilmiş cisimlere ilişkin olarak, akıl her iki durumu da nefretle karşılayacaktır.</p>

  <p class="alnt">Böylece, genellikle Güneş’in, Ay’ın ve gezegenlerin devinimlerinin, ya bunların dönme eksenlerinin yönlerinin farklı olması ya da Dünya'nın bu kütlelerin döndükleri çemberlerin merkezinde olmaması nedeniyle düzensiz göründüğü kabul edilir; buna göre. Dünya üzerinde bulunan bizlere bu cisimlerin (kendi yörüngelerinde) aldıkları yol (Dünya’ya) yakın olduklarında daha uzak olduklarındakinden (optikte gösterildiği gibi (ya da günlük gözlemde teknelerin ya da binek araçlarının daha yakın olduklarında daha hızlı yol alır göründükleri gibi)) daha fazlaymış gibi görünür. Böylece, değişik uzaklıklardan bakıldığında bir kürenin eşit (açısal) devinimleri eşil zamanlarda farklı uzunlukları kapsar gibi görünecektir. Bu nedenle, yukarıdaki nesneleri ararken daha yakındakileri gözden kaçırmamak, gökteki cisimlere Dünya’ya özgü nitelikler yüklememek için, her şeyden önce Dünya’nın göklerle bağıntısını dikkatle gözlemlemek gereklidir.</p>

  <p>Kopernik burada, şimdiye kadar incelemiş olduğumuz gökcisimlerinin devinimlerini çemberlerle sınırlayan geleneksel uslamlamaların en eksiksiz ve en etkili biçimini veriyor. Kopernik, tüm göksel olguların sabit zaman aralıklarında düzenli olarak yinelenmesinin, yalnızca düzenli bir çembersel devinimle ya da böyle devinimlerin bir bileşimiyle açıklanabileceğini düşünmektedir. Buraya kadar uslamlamalarının tümü ya Aristotelesçi ya da skolastik uslamlamalardır; Kopernik’in evreni geleneksel kozmolojinin evreninden ayırt edilmez. Bazı açılardan Kopernik, öncellerinin ve çağdaşlarının çoğundan daha Aristotelesçidir. Örneğin, denge noktası kullanımıyla kürenin tekdüze ve simetrik devinmesi gerektiğine ilişkin kuralın örtük bir biçimde çiğnenmesine razı olmayacaktır.</p>

  <p>Radikal Kopernik bu noktaya kadar kendisini tam bir muhafazakâr olarak göstermiştir. Ancak, Dünya’nın devindiğini öne sürmeyi artık daha fazla erteleyemeyecektir. Artık gelenekten koptuğunu kabul etmek zorundadır. Garip olan şey, geleneğe ne kadar bağlı olduğunu en açık biçimde gelenekten ayrılırken göstermesidir. Farklı düşünürken bile olabildiğince Aristotelesçi durmaktadır. Aşağıdaki beşinci bölümden, sekizinci ve dokuzuncu bölümlerdeki genel devinim tartışmasına kadar Kopernik, bir küre olan Dünya’nın da gökcisimleri gibi bileşik çembersel devinime katılması gerektiğini öne sürmekte, bu devinimler kürenin doğal devinimleridir demektedir.</p>

  <p style="text-align: center;"><b>5. <span style="font-style:italic;">Dünya'nm Deviniminin Çembersel Olup Olmadığı;</span></b></p>

  <p style="text-align: center;"><span style="font-style:italic;"><b>Dünya’nın Konumu Hakkında.</b></span></p>

  <p class="alnt">Dûnya'nın küresel olduğu gösterilmiş olduğuna göre, şimdi deviniminin biçimine ve evrendeki konumuna uygun olup olmadığını ele alacağız. Bunlar olmaksızın gökteki görüngüler için iyi bir kuram inşa edemeyiz. Bugün bilginler Dünya’nın evrenin merkezindeki yerine sıkıca tutunduğunda uzlaşıyor, bunun karşıtını ise düşünülemez, dahası saçma görüyorlar. Ancak, daha yakından incelersek, bu sorunun pek de çözümlenmediği ve daha kapsamlı bir biçimde irdelenmesi gerektiği görülecektir.</p>

  <p class="alnt">Görünüşte meydana gelen bir konum değişikliği ya nesnenin, ya gözlemcinin deviniminden ya da yine bunların ikisinin (eşit ve koşut devinimlerde hiçbir devinim algılanamadığı için) eşit olmayan devinimlerinden kaynaklanabilir. İmdi, göklerin dönüşünün görüldüğü yer Dünya’dır. O halde, Dünya’nın herhangi bir biçimde devindiği varsayılırsa, bu devinim dışarıdaki cisimlerde de ortaya çıkacak, bu cisimler karşı yönde deviniyor gibi görüneceklerdir.</p>

  <p class="alnt">İlk olarak günlük dönüşü düşünelim. Bu dönüşle tüm evren, Dünya’yı dışarıda bırakarak, çok hızlı devinir gibi görünmektedir. Ancak, Dünya’nın batıdan doğuya doğru döndüğünü kabul ederseniz, iyi düşündüğünüzde yargımın doğru olduğunu göreceksiniz. Her şeyi içeren gök kubbedir; devinim niçin içerene değil de içerilene, yerleştirene değil de yerleştirilmiş olana atfedilmesin ki? Bu ikinci görüş, kuşkusuz, Herakleides'in, Pythagorasçı Ekphantos’un ve (Cicero’ya göre) Siracusa'lı Hiketas’ın görüşüydü. Bunların tümü de Dünya’nın evrenin ortasında döndüğünü kabul ediyor, yıldızların Dünya’nın araya girmesine bağlı olarak battığına, Dünya çekildikten sonra yeniden doğduklarına inanıyorlardı.</p>

  <p class="alnt">Eğer bu (Dünya’nın devinimi) olasılığı kabul edilirse, şimdiye değin hemen herkes Dünya’nın evrenin merkezinde olduğunu savunmuş olsa da, Dünya’nın konumuyla ilgili hiç de daha önemsiz olmayan başka bir sorun ortaya çıkar.</p>

  <p class="alnt">(Aslında Dünya dönebiliyorsa, evrenin merkezinde bir eksende dönme deviniminden daha fazla bir devinimi olabilir. Merkezden büsbütün öteye de gidebilir; gerçekten gittiğini varsaymak için kimi geçerli astronomik nedenler de vardır.) Dünya'nın tam merkezde değil de, bu merkezden, yıldızlar küresine (uzaklığına) göre daha az olsa da, Güneş’in ve diğer gezegenlerin kürelerinin (uzaklıklarına) göre yine de ölçüştürülebilir olan bir uzaklıkta olduğunu kabul edelim. Sonra da, bunların (devinimlerinin) gerçekten düzenli ve Dünya’nınki dışında bir diğer merkez çevresinde olduğunu varsayarak, görünüşteki devinimlerindeki değişimleri hesaplayalım. Belki bu durumda, bu değişken devinimlerin düzensizliği için akla yakın bir neden ileri sürülebilecektir. Gerçekten de gezegenler Dünya’dan farklı uzaklıklarda gözlendikleri için, çemberlerinin merkezi kesinlikle Dünya’nın merkezi değildir. Gezegenler mi Dünya’ya yaklaşıp ondan uzaklaşır. Dünya mı onlara yaklaşıp onlardan uzaklaşır, bu da kesin olarak belli değildir. Öyleyse, Dünya'nın günlük dönüşüne ek olarak bir başka devinimi daha olduğunu savunmak için haklı gerekçeler olabilir. Dünya’nın dönmesinin yanında, birçok devinimle dolaştığı ve aslında bir gezegen olduğu, hiç de sıradan bir matematikçi olmayan, Platon’un İtalya'da peşine düştüğü söylenen, Pythagorasçı Philolaos’a atfedilen bir görüştür.</p>

  <p>Kopernik burada devinen Dünya kavramının astronomlar açısından en dolaysız biçimde yararlı olduğunu anlatıyor. Dünya kendi ekseni çevresinde döndüğü gibi merkez çevresindeki yörünge çemberinde de deviniyorsa, gerileme devinimleri ile bir gezegenin eliptik yörüngesi boyunca birbirini izleyen yolculukları için gereken farklı süreler, dış tekerleme eğrileri kullanılmaksızın en azından nitel anlamda açıklanabilecektir. Kopernik’in sisteminde gezegen devinimlerindeki belli başlı düzensizlikler yalnızca görünüştedir. Devinen bir Dünya’dan bakıldığında, aslında düzenli bir şekilde devinen bir gezegen, düzensiz bir şekilde deviniyor gibi görünecekti. Kopernik bu nedenle, Dünya’nın bir yörünge devinimi olduğuna inanmamız gerektiğini düşünür. Ancak, çalışmasının meslek dışından okurun da anlayabileceği bölümlerinde Kopernik’in bu noktayı hiç bir zaman yukarıda olduğundan daha açık bir biçimde kanıtlamaması ilginçtir. Çalışmasının başka bölümlerinde değindiği diğer astronomik yararlara da kanıt getirmez. Bu yararların nitel olarak gösterilmesi zor olmasa da, Kopernik matematikten anlamayan okurların bunları kabul etmesini ister. Kopernik, yalnızca <span style="font-style:italic;">De Revolutionibus'</span>un sonraki kitaplarında kendi sisteminin asıl yararlarını gösterir; bu kitaplarda ise, gerileme devinimlerinden genel olarak değil de, her bir gezegenin gerileme deviniminin çapraşık nicel ayrıntılarından söz ettiği için, sistemin astronomik yararlarına yapılan daha önceki göndermelerin anlamını kavrayabilecek olanlar yalnızca astronomi konusunda bilgili kişilerdir. Kopernik bu belirsizlik havasını bilerek veriyor olabilir; çünkü daha önce, doğanın gizlerinin matematik çalışmasıyla arınmamış (ya da daha gizemli diğer ayinlere katılmamış) olanlardan saklanmasını buyuran Pythagorasçı geleneğe, belli bir ölçüde onay vererek değiniyordu. Ne olursa olsun, bu belirsizlik çalışmanın nasıl karşılandığını açıklamakta yardımcı olacaktır.</p>

  <p>Bundan sonraki iki bölümde Dünya’nın deviniminin astronomik sonuçlarını ayrıntılı olarak ele alacağız. Ancak, öncelikle Kopernik’in fiziğinin ve kozmolojisinin genel hatlarıyla taslağını tamamlamamız gerekiyor. <span style="font-style:italic;">Dünya'nın Boyutuyla Karşılaştırıldığında Göklerin Enginliği</span> başlıklı 6. bölümü şimdilik geçelim ve Kopernik’in hoşgörülü okurlarından astronomik uslamlamalarının Dünya’nın merkez çevresindeki devinimini gerektirdiğini varsaymalarını istedikten sonra, bu devinimi fiziksel olarak akla yakın kılmaya çalıştığı temel bölümleri inceleyerek tartışmamızı sürdürelim.</p>

  <p style="text-align: center;">7. <span style="font-weight:bold;font-style:italic;">Eskilerin Dünya'nın Evrenin Ortasında bir Merkez Gibi Sabit Olduğuna İnanmalarının Nedeni.</span></p>

  <p class="alnt">Eskiçağ düşünürleri çeşitli ... yöntemlerle Dünya’nın evrenin ortasında sabit olduğunu kanıtlamaya çalıştılar. En güçlü uslamlama ağır ve hafif öğretisinden türetilendi. Çünkü, diyorlardı ki, toprak en ağır öğedir, ağırlığı olan bütün nesneler ona doğru devinir, onun merkezine yönelir. Böylece, Dünya küresel olduğu için ve ağır nesneler düşey yönde ona doğru devindiği için, bunların tümü, yüzeyde durdurulmasalar, hep birlikte merkeze atılacaklardı. İmdi, merkeze doğru giden bu nesnelerin, merkeze ulaştıklarında sabit kalmaları gerekir. Öyleyse, bütün Dünya evrenin merkezinde daha da fazla sabit kalacaktır. Düşen tüm kütleleri aldığından, kendi ağırlığıyla devindirilemeyecek bir durumda kalacaktır.</p>

  <p class="alnt">Bir başka uslamlama devinimin varsayılan doğasına dayalıdır. Aristoteles, tek ve yalın bir cismin deviniminin yalın olduğunu söyler. Yalın bir devinim, ya doğrusal ya da çembersel olabilir. Yine doğrusal bir devinim ya aşağı ya da yukarı olabilir. Böylece, her yalın devinim ya merkeze doğru, yani aşağı yönde, ya merkezden uzağa, yani yukarı doğru ya da merkez çevresinde, yani çembersel olmak zorundadır. (Aristotelesçi ve skolastik fiziğe göre, dıştan herhangi bir itme olmaksızın ortaya çıkabilen biricik devinimler olan doğal devinimler, devinen kütlenin doğasından kaynaklanmaktadır. Yalın cisimlerin (beş öğe, toprak, su, hava, ateş ve esir) her birinin doğal devinimlerinin de yalın olması gerekir; çünkü bu yalın ya da ilkel doğalarının bir sonucudur. Son olarak, küresel evrende sadece üç yalın (geometrik) devinim vardır: yukarı, aşağı ve merkez çevresinde.) İmdi, aşağıya doğru devinmek, bir başka deyişle merkeze yönelmek yalnızca ağır öğeler olan toprak ve suyun özelliğidir. Oysa, hafif öğeler olan hava ve ateş yukarı doğru, merkezden uzağa devinirler. O halde, doğrusal devinimi bu dört öğeye atfetmeliyiz. Ancak gökcisimlerinin devinimi çemberseldir. Buraya kadar söylediklerimiz Aristoteles’tendi.</p>

  <p class="alnt">Batlamyus, eğer Dünya en azından günlük bir dönüşle deviniyor olsaydı, bunun sonucu yukarıda tanımlananın tersi olurdu der. Bu devinim Dünya’ya yirmi dört saatte tam bir dönüş yaptıracağından, çok hızlı olmalıydı. İmdi, çok hızlı dönen nesneler yapışmaya direnç gösterir ya da sıkıca bir arada tutulmuyorlarsa dağılırlar. Bu nedenle Batlamyus, Dünya’nın çoktan dağılmış olacağını, gökleri de yıkmış olacağını söyleT (ki, bundan daha saçma bir şey olamaz); kuşkusuz hiçbir canlı, serbestçe devinebilen diğer ağır cisimlerin hiçbiri Dünya’nın yüzeyinde duramayacak, tümü de fırlayıp gitmiş olacaktı. Ne de düşen nesneler düşey yönde tam altlarındaki belirlenmiş noktaya varabilecekti, çünkü bu sırada Dünya altlarından hızla kayacaktı. Dahası, bulutlar ve havadaki her şey durmaksızın batıya doğru devinecek». (Kopernik’in, Batlamyus’un bkz. ss. 149-151) alıntıda verilen özgün tezini oldukça ayrıntılı bir biçimde geliştirdiğine dikkatinizi çekerim. Ballamyus’un bu kadar ileri gidip gitmediği hiç de belli değildir.)</p>

  <p style="text-align: center;">8. <span style="font-style:italic;"><b>Uslamlamaların Yetersizliği ve Çürütülmesi.</b></span></p>

  <p class="alnt">Bunlar ve benzeri nedenlerle, Dünya’nın kesinlikle evrenin merkezinde durduğunu söylerler. İmdi, eğer biri Dünya’nın <span style="font-weight:bold;font-style:italic;">devindiğini</span> söylüyorsa, bu devinimin doğal olduğunu, zorla (ya da bir dış itkiye bağlı) olmadığını söylüyor demektir; doğaya uygun olan şeylerin etkileri, zorla ortaya çıkanların etkilerinin karşıtıdır. Herhangi bir kuvvete ya da itilime ağır ağır ya da birdenbire maruz kalan şeyler ayrışır ve varlıklarını uzun zaman sürdüremezler. Ancak, şeylerin ereklerine uygun doğal süreçler düzgün bir biçimde işler. (Yani. Dünya herhangi bir biçimde deviniyorsa, doğasında devinmek olduğundan deviniyordur, doğal bir devinim de yıkıcı olamaz.)</p>

  <p class="alnt"><span style="font-weight:bold;font-style:italic;">O</span> halde, Batlamyus’un Dünya’nın ve üzerindeki her şeyin doğal bir dönüşle parçalanıp dağılacağı konusundaki kaygısı yersizdir; bu dönüş yapay bir eylemden çok farklı bir şeydir. Batlamyus’un, gökler Dünya’dan ne kadar büyükse o kadar hızlı olması gereken evren için daha da çok kaygılanması gerekmez miydi? Gökler şiddetli devinimleriyle mi böylesine uçsuz bucaksız olmuştur; devinimsiz olsalardı çökmez miydiler? Eğer böyle olsaydı, evren sonsuz büyüklükte olmalıydı. Devinimlerinin kuvvetiyle daha da genişledikçe, yirmi dört saatte geçilecek uzaklık sürekli artacağı için bu devinim daha hızlı olacaktır. Devinimin artmasıyla gökler daha da engin olacaktır. Böylece, hız ve büyüklük birbirlerini sonsuza kadar artırırlar....</p>

  <p class="alnt">Göklerin dışında hiçbir kütle, hiçbir uzay, hatta boşluk bile olmadığını, aslında mutlak anlamda hiçbir şey olmadığını ve bu nedenle Göklerin genişleyebileceği (yukarıda genişleyeceğini öne sürmüştük) hiçbir yer olmadığını da söylerler. Hiç kuşkusuz, bir şeyin hiçlik tarafından desteklenebilecek olması gariptir. Belki de, göklerin sonsuz olduğunu, kendi içbükeyliğiyle içten sınırlandığını, böylece kendisi devinimsiz kalırken ne kadar büyük olursa olsun her şeyi içine aldığını düşünürsek, göklerin dışındaki bu hiçliği kavramak aslında daha kolay olacaktır....</p>

  <p class="alnt">O zaman, Evrenin sonlu mu, sonsuz mu olduğu sorusunu Doğa Filozoflarına bırakalım, yalnızca Dünya'nın sonlu ve küresel olduğunu kabul edelim. O halde, sınırları bilinmeyen ve bilinemeyecek evrenin tümünün çevrede kaydığını varsaymak yerine, (küresel) biçimi için doğal olan devinim gücünü Dünyaya bahşetmekte neden duraksayalım? Günlük dönüşün göklerde yalnızca görünüş, Dünya’da ise gerçek olduğunu niçin kabul etmeyelim? Vergiliusun yapıtında Aeneas’ın dediği gibi; “Limandan öteye yelken açarız, karalar ve kentler geri çekilirler.” Tekne durgun sularda yol alır; teknedekiler kendilerinin ve teknedeki nesnelerin sabit olduğunu hissederlerken, dışarıdaki tüm nesneler gerçekte teknenin olan bir devinime sahipmiş gibi görünürler.</p>

  <p class="alnt">Havada asılı duran, alçalan ya da yükselen bulutlara ve diğer nesnelere ne olacağı sorulabilir. Kuşkusuz yalnızca Dünya ve üzerindeki su değil, belli bir miktar hava ve onun gibi Dünya'ya bağlı tüm nesneler de böylece dönerler. Belki de, bitişik hava, topraklı ve sulu özdekten bir karışım içerdiğinden Dünya’yla aynı doğal yasaya bağlıdır ya da belki hava sürekli olarak dönen Dünya’dan, ona yakınlığı ve bir direnç olmaması nedeniyle dönüş kazanmaktadır. ...</p>

  <p class="alnt">Evrende düşen ve yükselen nesnelerin doğrusal ve çembersel devinimlerinin sonucu olarak ikili bir devinimlerinin olabileceğini kabul etmemiz gerekir. (Bu, daha önceleri Oresme’nin savunduğu çözümlemedir.) Böylece, düşen ağır nesneler, özellikle topraklı oldukları için, hiç kuşku yok ki parçası oldukları bütünün doğasını korumalıdırlar. ... (Bu nedenle, örneğin bir taş, Dünya’dan ayrıldığında Dünya ile birlikte çembersel olarak devinmeyi sürdürecek ve aynı zamanda yeryüzüne doğrusal olarak düşecektir. Taşın toplam devinimi, dönmekte olan bir çömlekçi çarkının merkezine doğru dik bir çizgide yavaşça yürüyen bir böceğin devinimi gibi, bir tür sarmal devinim olacaktır.)</p>

  <p class="alnt">O halde, yalın bir cismin deviniminin de yalın olacağı, yalnızca çembersel devinim için ve yalın cisim doğal yerinde ve doğal durumunda devinimsiz kaldığı sürece doğrudur. Bu durumda çembersel devinimden başka bir devinim olanaksızdır; çünkü bu tümüyle kendine yeten bir devinimdir ve devinimsizliğe benzer. Ancak nesneler doğal yerlerinden devinerek ya da devindirilerek ayrılacak olduğunda, birden ortaya doğrusal devinim çıkar. İmdi, kendi yerinin dışında olmak evrenin düzeniyle de biçimiyle de uyuşmaz. Bu nedenle, doğru yerlerinden ayrılan nesnelerinkinin dışında hiçbir doğrusal devinim yoktur; böylesi bir devinim kusursuz nesneler için doğal da değildir; çünkü (böyle bir devinimle) bağlı bulundukları bütünden ayrılacak ve böylece onun bütünlüğünü bozacaklardır. ... (Kopernik’in uslamlaması Dünya bir gezegen durumuna geldiğinde yer ve gök bölgeleri arasındaki geleneksel ayrımın nasıl hemen kaybolacağını gösteriyor; çünkü Kopernik burada gökcisimlerine ilişkin geleneksel bir uslamlamayı kolayca Dünya’ya uygulamaktadır. İster yalın, ister bileşik olsun çembersel devinim devinimsizliğe en yakın şeydir. Gökler için hep olduğu gibi, Dünya için de doğal olabilir; çünkü evrende gözlenen birliği ve düzenliliği bozmayacaktır. Öte yandan, doğrusal devinim kendi yerini bulmuş hiçbir nesne için doğal olamaz; çünkü, doğrusal devinim yıkıcıdır; evreni yıkacak doğal bir devinim ise saçmadır.)</p>

  <p class="alnt">Ayrıca, devinimsizliğin değişimden ve değişkenlikten daha soylu ve daha tanrısal olduğunu düşünürüz; öyleyse, değişim ve değişkenlik Dünya’ya evrenden daha uygundur. O halde, devinimi içerilene ve yeri belirlenene, yani Dünya’ya atfetmek yerine içerene ve yer belirleyene atfetmek saçma olmaz mı?</p>

  <p class="alnt">Son olarak, gezegenler Dünyaya yaklaştığı ve ondan uzaklaştıgı için, (Aristotesçiler tarafından) Dünya olduğu savunulan merkez çevresindeki devinimleriyle dışarıya ve içeriye doğru devinimleri tek bir kütlenin devinimidir. (Bu, Aristotelesçilerin Dünya’nın merkezi konumda olduğunu çıkarsadıkları yasalara aykırıdır; çünkü bu yasalara göre gezegenlerin yalnızca tek bir devinimi olmalıdır.) O halde, merkez çevresindeki bu devinimi daha geniş bir anlamda kabul etmeli ve her devinimin kendine özgü bir merkezi varsa, bu kadarıyla yetinmeliyiz. Tüm bu değerlendirmelerden sonra, Dünya’nın devinmesi, durağan olmasından daha olasıdır. Bu, özellikle Dünya’ya ait bir nitelik olan günlük dönüş için geçerlidir.</p>

  <p style="text-align: center;">9. <span style="font-weight:bold;font-style:italic;"><b>Dünyaya Birden Çok Devinim Atfedilip Atfedilemeyeceği ve Evrenin Merkezi Hakkında.</b></span></p>

  <p class="alnt">O halde, Dünya’nın devinim gücüne sahip olmaması için hiçbir neden olmadığına göre, onu bir gezegen sayabilmek için gerçekten birden çok devinimi olup olmadığını incelememiz gerekir.</p>

  <p class="alnt">Gezegenlerin açıkça düzensiz olan devinimleri ve Dünya’dan uzaklıklarının değişmesi, Dünya’nın dönüşlerin merkezi olmadığını kanıtlamaktadır. Gezegenler, Dünyayla eşmerkezli çemberlerde deviniyor olsalardı, bunlar anlaşılmaz olurdu. O halde, birden çok merkez (yani, tüm yörünge devinimleri için bir merkez, Dünya’nın kendisinin bir merkezi ve belki de bunun dışında diğerleri) olduğu için, evrenin merkezinin Dünya’nın yerçekimi merkezi olup olmadığını tartışabiliriz.</p>

  <p class="alnt">Öyle sanıyorum ki yerçekimi Yaratıcı’nın parçalan bir küre biçiminde birleştirmek ve böylece birlik ve bütünlüklerini sağlamak için cisimleri oluşturan parçalara bahşetmiş olduğu doğal bir eğilimden başka bir şey değildir. Bu özelliğin, her ne kadar farklı yörüngelerde olsalar da küresel biçimlerini koruyabilmeleri için, Güneş’te, Ay'da ve gezegenlerde de bulunduğunu düşünebiliriz. O halde, eğer Dünya’nın başka devinimleri de varsa, bunlar yıllık devirleri olan dışarıdaki (gezegenlere ait) çeşitli devinimlerin benzeri olmalıdır (çünkü, Dünya artık birçok başka açıdan bir gezegen gibi görünmektedir). Güneş’i sabit kabul edip, onun devinimini Dünya’ya aktarırsak, yıldızların sabah ve akşam doğup batmaları etkilenmeyecek, gezegenlerin sabit göründüğü noktalar, gerilemeleri ve ilerlemeleri ise görünüşlerinin yansıttığı gibi kendi devinimlerine değil, Dünya’nın devinimine bağlı olacaktır. Sonuç olarak, Güneş’i evrenin merkezine yerleştireceğiz. Bütün bunları akla getiren olayların sistemliliği ve evrenin bütünündeki uyumdur; yeter ki dedikleri gibi “iki gözümüzü de açıp" olgularla yüzleşelim.</p>

  <p>Bu son üç bölümde Kopernik’in devinim kuramını, Kopernik’in temelinde Aristotelesçi olan bir evreni bozmadan Dünya ile Güneş’in yerlerini değiştirmesine olanak verecek biçimde tasarlamış olduğu kavramsal şemayı gördük. Kopernik fiziğine göre bütün özdek, ister göklere, ister Dünya’ya ait olsun, doğası gereği küre biçimini alacak bir biçimde toplanır ve bu küreler kendi doğaları gereğince dönerler. Doğal yerinden ayrılan bir özdek parçası, doğrusal bir devinimle doğal yerine doğru dönerken aynı zamanda kendi küresiyle birlikte dönmeyi de sürdürecektir. Bu kuram (Altıncı bölümde daha ayrıntılı olarak göstereceğimiz gibi) görülmemiş ölçüde uyumsuzdur; en uyumsuz bölümleri dışında pek özgün de değildir. Bu kuramı bizzat Kopernik bulmuş olabilir; ancak Aristoteles’e yönelttiği eleştirilerin temel öğeleri de kendi devinim kuramının birçok temel öğesi de kendisinden önceki skolastik yazarlarda, özellikle de Oresme’de bulunabilecektir. Yalnızca Oresme’nin daha sınırlı olan sorununa uygulandıklarında, daha akla yakın olurlar.</p>

  <p>Dünya’nın devinimi için uygun bir fiziksel temel bulma başarısızlığı Kopernik’in saygınlığını azaltmayacaktır. O, Dünya’nın devindiğini fizikten türettiği gerekçelerle tasarlamış ya da kabul etmiş değildi. Birinci Kitap’ta kabaca ele alınmış olan fiziksel ve kozmolojik sorun Kopernik’i başarıya götürmüştür; ne var ki bu sorunlar aslında Kopernik’in sorunları değildi; olanaklı olsaydı, bu sorunlardan uzak durabilirdi. Kopernik fiziğinin yetersizlikleri, Kopernik’in astronomik yeniliğinin sonuçlarının bu yeniliği ortaya çıkaran astronomik sorunu nasıl da aştığını örnekliyor; bu yetersizlikler astronomiye getirilen yeniliği ortaya koyanın bizzat kendisinin bile kendi çalışmasından kaynaklanan bu devrimi ne denli az özümseyebildiğini gösteriyor. Devinen Dünya klasik Aristotelesçi evrende olağandışı bir düzensizliktir. Ancak, <span style="font-style:italic;">De Revolutionibus'</span>un evreni, Kopernik’in Dünya’nın devinimiyle bağdaşır gibi gösterebildiği her açıdan klasik bir evrendir. Kendisinin söylediği gibi bu sistemde Güneş’in devinimi kabaca Dünya’ya aktarılmıştır. Güneş hâlâ bir yıldız değildir; çevresinde evrenin kurulmuş olduğu, eşi benzeri olmayan merkezi bir cisimdir; bazı yeni işlevlerle birlikte, eskiden Dünya’ya ait olan işlevleri üstlenmiştir. Biraz sonra göreceğimiz gibi, Kopernik’in evreni hâlâ sonlu bir evrendir; birbirinin içine geçen eşmerkezli küreler, artık sabit olduğu için dış küre tarafından itilemeyecek olsalar da, hâlâ bütün gezegenleri devindirmektedir. Tüm devinimler çemberlerin birleşimiyle oluşmalıdır; Dünya’yı devindirmekle Kopernik dış tekerleme eğrilerinden bile kurtulamaz. Bizim bildiğimiz Kopernik Devrimini <span style="font-style:italic;">De Revolutionibus</span>'ta pek bulamayız, işte yapıttaki ikinci temel uyumsuzluk da budur.</p>

  <h2 id="sigil_toc_id_28"><span style="font-weight:bold;">Kopernik Astronomisi — İki Küre</span></h2>

  <p>Kopernik’in Birinci Kitap’ını tam olarak bitirmiş değiliz. Yukarıda alıntılanan son bölümün hemen sonrasındaki onuncu ve on birinci bölümler astronomik konularla daha yakından ilgilidir; bu bölümleri, Kopernik’in meslek dışından okurlar için anlaşılabilir bir şekilde aktardığı uslamlamaların ötesine geçen bir astronomik tartışma bağlamında ele alacağız. Kopernik’in metnine ilerideki bir bölümde kısaca yeniden döneceğiz; ancak, öncelikle astronomların neden Kopernik’in önerisinden meslekten olmayanlara göre daha fazla etkilenebildikleri sorusunun yanıtını vermeye çalışacağız. Bu sorunun yanıtını Birinci Kitap’ta pek bulamayız.</p>

  <p>Kopernik, Dünya’ya eşzamanlı üç çembersel devinim veriyordu: Kendi ekseni çevresindeki günlük dönüşü, yörüngesindeki yıllık dönüşü ve ekseninin yıllık bir konik devinimi. Dünya’nın doğuya doğru günlük dönüşü, yıldızların, Güneş’in, Ay’ın ve gezegenlerin görünüşte izlediği günlük çemberleri açıklayan dönüştür. Dünya, yıldızlar küresinin merkezine yerleştirilir; kuzey ve güney kutuplarından geçen bir eksen çevresinde günlük olarak doğuya doğru dönerse, yıldızlar küresine göre durağan ya da hemen hemen durağan olan tüm nesneler ufuk üzerinde çembersel yaylar boyunca, yani gökcisimlerinin herhangi bir kısa zaman aralığında devindiğinin gözlendiği gibi yaylar boyunca batıya doğru ilerliyor gibi görünecektir.</p>

  <div>
    <img alt="" src="../Images/main-31.png" />

    <p class="not"><span style="font-weight:bold;font-style:italic;">Şekil 26.</span> Sabit bir yıldızlar küresinin merkezinde dönen bir Dünya. Bu çizimi Şekil 11 ile karşılaştırırken, burada ufuk düzleminin Dünya ile birlikte dönmesi gerekliğine ve böylece de ufkun devinen gözlemci, <span style="font-weight:bold;font-style:italic;">O</span> ile geometrik ilişkisinin Sabit kaldığına dikkat ediniz.</p>
  </div>

  <p>Eğer Kopernik’in ya da Oresme’nin bu konuya ilişkin uslamlamaları anlaşılmazsa, Şekil 6 ve 7'de (s. 51; s. 52 ) gösterilen yıldız izlerine tekrar bakınız. Bu izler ya sabit bir gözlemcinin önündeki yıldızların çembersel bir devinimiyle (Batlamyus’un açıklaması) ya da sabit yıldızların karşısındaki gözlemcinin çembersel dönüşüyle (Kopernik’in açıklaması) oluşabilir. Ya da Şekil 26’ya bakınız; bu şekil, kutupların göksel kürenin değil de, Dünya’nın kutupları olarak gösterilmiş olması ve dönüş yönünün tersine çevrilmesi dışında, iki küreli evrende yıldızların devinimini irdelerken ilk kez kullandığımız çizimin (Şekil 11, s. 69) basitleştirilmiş biçimidir. Benzer bir çizimi ilk kez kullandığımızda, Dünya’yı, gözlemciyi ve ufuk düzlemini sabit tutup, yıldızlar küresini batıya doğru döndürmüştük. Şimdi ise, dış küreyi sabit tutup, Dünya’yı, gözlemciyi ve ufuk düzlemini hep birlikte doğuya doğru döndürmemiz gerekir. Ufuk düzleminin merkezinde bulunan ve onunla birlikle devinen bir gözlemci, en azından göklerde görebildiği bir şeyden yola çıkarak, iki durum arasında bir farklılık olduğunu söyleyemeyecektir. Bu gözlemci, iki durumda da yıldızların ve gezegenlerin ufkun doğu kıyısında ortaya çıktığını ve aynı çembersel yörüngeleri izleyerek, yukarıdan batı ufkuna doğru ilerlediğini görecektir.</p>

  <p>' Bu noktaya kadar, dönmekte olan Dünya’yı durağan yıldızlar küresinin merkezinde tuttuk; başka bir deyişle, Herakleides’in önerdiği ve Oresme’nin geliştirdiği evren modelini ele almış olduk. Ancak bu, yalnızca, Kopernik evrenine doğru giden yoldaki ilk adımdır; bir sonraki adımsa hem daha radikal hem de daha zordur. Kopernik’ten alıntıladığımız beşinci bölümün bir kesiminde belirtildiği gibi, artık Dünya’nın deviniyor olabileceğini kabul etmeye hazırsak, yalnızca merkez çevresinde devindiğini değil, aynı zamanda merkezden dışarı doğru devindiğini de kabule hazırlıklı olmamız gerekir. Aslında, der Kopernik, devinmekte olan bir Dünya’nın merkezde durmasına da gerek yoktur; yalnızca merkeze göreli olarak yakın olması gerekir ve Dünya merkezin yeterince yakınında olduğu sürece, yıldızların görünen devinimlerini etkilemeksizin, istenilen biçimde devinebilir. Bu, Dünya’nın sabit durduğuna ilişkin yalnızca sağduyudan ve yer fiziğinden türetilen görüşün aksine, Dünya’nın merkezde olduğu savı doğrudan astronomik gözlemlere dayandırılabildiği için, Kopernik’in astronomi eğitimi almış meslektaşları için kabul edilmesi güç bir sonuçtu. Bu nedenle, Kopernik’in merkezi olmayan Dünya tasarımı başlangıçta salt astronomik gözlemlerin dolaysız sonuçlarıyla bağdaşmıyor gibi görünüyordu; bu bağdaşmazlıktan ya da gelecek bölümde inceleyeceğimiz ona bağlı bir diğerinden kurtulmak güçtü. İşte, Kopernik’i yıldızlar küresinin boyutunu fazlasıyla genişletmeye ve böylece daha sonra ardılları tarafından ayrıntılı bir biçimde işlenecek sonsuz evren görüşüne doğru ilk adımı atmaya zorlayan da buydu. Kopernik’in Dünya’nın konumuna ilişkin yürüttüğü tartışma Birinci Kitap’ın altıncı bölümündedir. Burada bu tartışmanın daha açık ve daha kapsamlı bir biçimine gerek duyacağız.</p>

  <p>Dünya’nın yıldızlar küresi içindeki merkezi konumu Dünya’daki herhangi bir gözlemcinin gördüğü ufkun, yıldızlar küresini iki eşit parçaya böldüğü gözleminden açıkça çıkarsanabilir. Örneğin, bahar ve güz ılım noktaları, iki büyük çemberin, ekvatorun ve tutulumun kesişme noktalan olarak tanımlandıklarından, yıldızlar küresi üzerinde taban tabana karşıt iki noktadır. Gözlemler, bu noktalardan biri doğuda yükselmeye başladığında, diğerinin de tam o zaman batıda batmakta olduğunu gösterir. Bu, küre üzerinde birbirine taban tabana karşıt olan başka bütün nokta çiftleri için de geçerlidir: Biri doğarken, aynı anda diğeri de batar. Bu gözlemlerin ancak, Şekil 26’da ve daha önce de Şekil ll’de gösterildiği gibi, ufuk düzlemi, yıldızlar küresinin merkezinden geçecek ve kesişimi büyük bir çember oluşturacak biçimde çizildiğinde açıklanabileceği açıktır. Ancak ve ancak ufuk düzlemi yıldızlar küresiyle büyük bir çemberde kesişecek olursa çember üzerindeki birbirine taban tabana karşıt noktalar her zaman aynı anda doğacak ve batacaktır.</p>

  <div>
    <img alt="" src="../Images/main-32.png" />

    <p class="alnt"><span style="font-weight:bold;font-style:italic;">Şekil 27.</span> Dünya’nın çapı, yıldızlar küresinin çapıyla karşılaştırdığında dikkate alınabilecek ölçüde büyükse ya da Dünya merkezden dikkate alınabilecek ölçüde kaydırılırsa, ufuk düzlemi yıldızlar küresini iki eşit parçaya bölmez.</p>
  </div>

  <p>Ancak, bütün ufuk düzlemleri küresel Dünya’ya teğet olacak bir şekilde çizilmek zorundadır. (Şekil 26 ve Şekil ll’de, böyle bir yapıdan kaçınmış olmamızın nedeni, bu şekillerde Dünya’nın boyutunu çok abartarak göstermemizdir.) Öyleyse gözlemci yıldızlar küresinin merkezinde ya da merkezine çok yakın bir yerde bulunmalıdır. Yerkürenin tüm yüzeyi merkezde ya da merkezin çok yakınında olmalıdır; Dünya neredeyse bir nokta gibi çok küçük ve merkezde konumlanmış olmalıdır. Eğer Şekil 27’de olduğu gibi, (içteki eşmerkezli çember ile gösterilen) Dünya yıldızlar küresine göre çok büyükse ya da (siyah nokta ile gösterildiği gibi) küçük olsa da merkezden uzaklaşmışsa, ufuk düzlemi yıldızlar küresini iki eşit parçaya bölüyormuş gibi görünmeyecek, küre üzerindeki taban tabana zıt olan noktalar da birlikte doğup batmayacaktır.</p>

  <p>Burada geliştirildiği haliyle bu uslamlama, Kopernik’in kendi yararına kullandığı zaafı açık bir biçimde gösterir. Gözlem Dünya’nın bir nokta olması gerektiğini göstermez (eğer öyle olsaydı, Aristoteles ve Batlamyus evrenleri gözlemle çelişecekti), Dünya’nın tam merkezde durması gerektiğini de göstermez; çünkü, gözleme dayanarak hiçbir zaman, örneğin, bahar ılım noktasının <span style="font-style:italic;">tam olarak</span> güz ılım noktası batarken doğduğu söylenemez. Çıplak gözle yapılan kaba gözlemler, bahar ılım noktasının, güz ılım noktası tam batmaktayken, ufkun bir ya da bir dereceye yakın bir açı kadar uzağında olduğunu gösterecektir. Çıplak gözle yapılan duyarlı (atmosferik kırılma ve gerçek bir ufkun düzensizlikleri dikkate alınarak uygun bir biçimde düzeltilmiş) gözlemlerse, kış gündönümü tam batı ufkuna vardığı anda yaz gündönümünün doğu ufkundan 6'(ya da 0.1°) kadar uzakta olduğunu gösterebilir. Ancak, çıplak gözle yapılan hiçbir gözlem bundan daha iyi bir sonuç veremez. Böyle bir gözlem yalnızca ufkun küreyi birbirine <span style="font-style:italic;">çok yakın</span> büyüklükte iki parçaya böldüğünü ve bu nedenle de Dünya’daki tüm gözlemcilerin evrenin merkezine çok yakın bir yerde olmaları gerektiğini gösterebilir. Ufkun küreyi birbirine tam olarak ne kadar yakın iki parçaya böldüğü, Dünya’daki gözlemcilerin merkeze ne kadar yakın olması gerektiği, gözlemin kesinliğine bağlıdır.</p>

  <p>Örneğin, bir gündönümü her ufukta olduğunda, diğerinin de ufuktan 0.1°’den <span style="font-style:italic;">daha fazla</span> uzakta olmadığını gözlemlere dayanarak biliyorsak, Dünya’daki hiçbir gözlemci yıldızlar küresinin merkezinden, bu kürenin yarıçapının 0.001 katından daha uzakta olamaz. Ya da gözlem bize, bir gündönümü ufuk çizgisindeyken diğerinin ufuk çizgisinden 0.01°’den daha fazla bir uzaklıkta olamayacağını veriyorsa (aslında çıplak gözle yapılan pek az gözlem yaklaşık olarak bile bu kadar iyi değildir), Şekil 27’deki iç kürenin yarıçapı dış kürenin yarıçapının 0.0001 katından daha büyük olamaz ve Dünya’nın yine hep iç çemberin içinde bir yerlerde olması gerekir. Dünya iç çemberin dışında deviniyor olsaydı, ufuk düzlemi yıldızlar küresini ikiye bölmekte 0.01 dereceden fazla hata verecek, varsayımlı gözlemlerimiz de bu tutarsızlığı açığa çıkaracaktı; ancak, Dünya’nın iç çemberin içinde herhangi bir yerde olması durumunda ufuk düzlemi, gözlem sınırlan içinde, küreyi iki eşit parçaya böler gibi görünecektir.</p>

  <p>Bu Kopernik’in uslamlamasıdır. Gözlem Dünya’yı yalnızca yıldızlar küresiyle eşmerkezli küçük bir kürenin içinde bir yerde tutmamızı gerektirir. Bu iç kürenin içinde Dünya, görünümlere ters düşmeksizin serbestçe devinebilir. Dünya, özellikle merkez çevresinde ya da merkezdeki Güneş çevresindeki bir yörüngede devinebilir; yeter ki bu yörünge onu hiçbir zaman merkezden fazla uzağa götürmesin. Buradaki “fazla uzağa” ifadesi, “dış kürenin yarıçapına göre fazla uzağa” anlamındadır. Dış kürenin yarıçapı bilinmekteyse, kesinlik derecesi bilinen gözlemler Dünya’nın yörüngesinin yarıçapına bir üst sınır getirir. Dünya’nın yörüngesinin boyutu bilinmekteyse (bu, kuramsal olarak Aristarkhos’un Dünya ile Güneş arasındaki uzaklığı ölçerken kullandığı teknikle saptanabilir), kesinlik derecesi bilinen gözlemler yıldızlar küresinin boyutuna bir alt sınır getirir. Örneğin, Dünya ile Güneş arasındaki uzaklık, Aristarkhos’un “Teknik Ek”te anlatılan ölçümünün verdiği gibi, Dünya’nın çapının 764 katına (ya da yarıçapının 1528 katına) eşitse ve gözlemlerin 0.1° yanılma payıyla doğru olduğu bilinmekteyse, yıldızlar küresinin yarıçapının en azından Dünya’nın yörüngesinin yarıçapının 1000 katı ya da en azından Dünya’nın yarıçapının 1.528.000 katı olması gerekir.</p>

  <p>Bu yararlı bir örnektir; çünkü, Kopernik’in gözlemleri pek bu kadar kesin değilse de hemen ondan sonra gelen Brahe’nin yaptığı gözlemler belki 0.1°’den bile biraz daha kesindi. Bizim verdiğimiz örnek, on altıncı yüzyılda bir Kopernikçinin yıldızlar küresinin boyutunun en az ne kadar olacağına ilişkin tahminini temsil ediyor. On altıncı ve on yedinci yüzyıllarda yıldızlar küresinin uzaklığını doğrudan belirlemek hiçbir biçimde olanaklı olmadığı için, ilkesel olarak bu sonucun saçma olması sözkonusu değildir. Yıldızlar küresinin yarıçapı Dünya’nın yarıçapının 1.500.000 katından fazla olabilir. Ancak, yıldızlar küresinin yarıçapı bu denli büyükse -Kopernikçilik böyle olmasını gerektiriyordu - geleneksel kozmolojiden gerçek bir kopuş olduğunun kabul edilmesi gerekir. Örneğin el-Fergani yıldızlar küresinin yarıçapının Dünya’nın yarıçapının 20110 katı olduğunu, yani Kopernikçilerin öngördüğünden yetmiş beş kat daha küçük olduğunu tahmin etmişti. Kopernik evreninin geleneksel kozmolojinin evreninden çok daha büyük olması gerekir. Hacmi <span style="font-style:italic;">en azından</span> 400.000 kat daha büyüktür. Bu evrende Satürn küresi ile yıldızlar küresi arasında büyük bir boşluk vardır. Her ne kadar Kopernik şaşırtıcı bir biçimde bu kopuşun farkında değilmiş gibi görünse de, geleneksel evrenin birbirinin içine geçen kürelerinin o eksiksiz işlevsel tutarlılığı artık bozulmuştur.</p>

  <h2 id="sigil_toc_id_29">Kopernik Astronomisi - Güneş</h2>

  <p>Kopernik’in uslamlaması, çok genişletilmiş bir evrende Dünya’nın bir yörüngede devinmesine olanak tanır; ancak bu, sözkonusu deviniminin Güneş ve diğer gezegenlerin devinimleriyle uyumlu olduğu gösterilemedikçe akademik bir konu olarak kalacaktır. Kopernik bu devinimlere Birinci Kitap’ın onuncu ve on birinci bölümlerinde tekrar döner. Kopernik’in Dünya’nın yörüngesi boyunca nasıl devindiğini ve bunun Güneş’in görünürdeki konumu üzerindeki etkisini açıkladığı on birinci bölümü farklı sözcüklerle ayrıntılı bir biçimde anlatarak bu konuya iyi bir başlangıç yapabiliriz. Şimdilik, evrenin merkezinin, Güneş’in ve Dünya’nın yörüngesinin merkezlerinin Şekil 28’de gösterildiği gibi çakıştığını varsayalım. Şekilde tutulum düzlemi, kuzey gökkutbu yakınındaki bir noktadan görülmektedir; yıldızlar küresi sabittir; Dünya yörüngesi boyunca doğu yönünde yılda bir ve aynı zamanda kendi ekseninde doğuya doğru her 23 saat 56 dakikada bir düzenli olarak dönmektedir. Dünya’nın yörüngesi yıldızlar küresinden çok daha küçükse, Dünya’nın eksenindeki dönüşü, yıldızların günlük dönüşünü açıkladığı gibi, Güneş’in, Ay’ın ve diğer gezegenlerin günlük çemberlerini de tam olarak açıklar, çünkü Dünya’nın yörüngesi üzerindeki herhangi bir noktadan bakıldığında tüm bu gökcisimleri yıldızlar küresinin karşısında görülecek ve Dünya döndükçe yıldızlar küresiyle birlikte deviniyor gibi görüneceklerdir.</p>

  <div>
    <img alt="" src="../Images/main-33.png" />

    <p class="alnt"><span style="font-weight:bold;font-style:italic;">Şekil 28.</span> Dünya Kopernikçi yörüngesinde D<sub>1</sub>'den <span style="font-style:italic;">D<sub>2</sub>'</span>ye geldiğinde, merkezdeki Güneş’in, <span style="font-style:italic;">G</span><span style="font-weight:bold;font-style:italic;">,</span> görünürdeki konumu yıldızlar küresine karşı <span style="font-style:italic;">G<sub>1</sub>'</span>den <span style="font-style:italic;">G<sub>2</sub>'</span>ye kayar.</p>
  </div>

  <p>Çizimde Dünya birbirinden otuz gün arayla bulunduğu iki konumda gösteriliyor. Her konumda Güneş yıldızlar küresine karşı görülür ve Güneş’in görünüşteki her iki konumu da şimdi Dünya’nın (Güneş’i de içine alan) devinim düzleminin yıldızlar küresiyle kesiştiği çizgi olarak tanımlanan tutulumda bulunmalıdır. Çizimde Dünya <span style="font-style:italic;">D<sub>1</sub></span> noktasından <span style="font-style:italic;">D<sub>2</sub></span> noktasına doğru doğu yönünde devindiğinde, görünüşte Güneş de tutulum boyunca doğuya doğru, <span style="font-style:italic;">G<sub>1</sub></span> noktasından <span style="font-style:italic;">G<sub>2</sub></span> noktasına doğru ilerler. Öyleyse, Kopernik’in kuramı, tıpkı Batlamyus’un kuramı gibi, Güneş’in tutulum boyunca doğuya doğru yıllık bir devinim yapmasını öngörür. Biraz sonra göreceğimiz gibi bu kuram, Güneş’in gökteki yüksekliğinin mevsimlere göre değişimi konusunda da aynı öngörüde bulunur.</p>

  <div>
    <img alt="" src="../Images/main-34.png" />

    <p class="alnt"><span style="font-weight:bold;font-style:italic;">Şekil 29.</span> Dünya'nın Kopernikçi yörüngesindeki yıllık devinimi. Dünya'nın ekseni her zaman kendisine ya da Güneş'ten geçen sabit bir çizgiyle paraleldir. Bunun bir sonucu olarak öğle saatlerinde, orta-kuzey enlemlerdeki bir gözlemci, <span style="font-style:italic;">G<sub>1</sub></span>, yaz gündönümünde Güneş’i, kış gündönümüne göre baş hizasına çok daha yakın görür.</p>
  </div>

  <p>Şekil 29, gökküresindeki sonbahar noktasının biraz kuzeyindeki bir noktadan bakıldığında Dünya’nın yörüngesinin nasıl görüneceğini gösteriyor. Şekilde Dünya, sırasıyla, bahar ılım noktası, yaz gündönümü, sonbahar ılım noktası ve kış gündönümünde bulunduğu dört konumda gösterilmiştir. Tüm devinimi boyunca olduğu gibi, bu dört konumun tümünde de Dünya’nın ekseni, Güneş’ten geçen ve tutulum düzlemine dik bir doğruyla 23½°’lik bir açı yapan sanal bir çizgiye paraleldir. Şekildeki iki küçük okla, Dünya’nın orta-kuzey enlemlerdeki bir gözlemcinin 22 Haziran ve 22 Aralıkta, yani iki gündönümünde bulunduğu bölgenin yerel saatine göre öğle vaktindeki konumlan gösterilmiştir. Güneş’ten Dünya’ya doğru çizilecek çizgiler (şekilde gösterilmemiştir), öğle güneşi ışınlarının, yaz gündönümünde kış gündönümüne göre gözlemcinin baş hizasının üstüne daha yakın olduğunu açıkça gösterecektir. Benzeri çizimlerle Güneş’in bahar ve güz ılım noktalarındaki ve ara mevsimlerdeki yüksekliği belirlenebilir.</p>

  <p>Böylece, Şekil 29 kullanılarak Güneş’in yüksekliğinin mevsimlere göre değişimi tam olarak saplanabilir. Ne var ki uygulamada Batlamyus’un açıklamasına geri dönmek daha kolaydır. Bütün mevsimlerde Güneş, Batlamyus sisteminde olduğu gibi Kopernik sisteminde de yıldızlar arasında aynı konumda göründüğünden, her iki sistemde de aynı yıldızlar ile birlikte doğacak ve batacaktır. Mevsimler ile Güneş’in yörüngesel konumu arasındaki karşılıklı bağıntı, dönüşümden etkilenmeyecektir. Güneş’in ve yıldızların görünüşteki devinimleri açısından bu iki sistem eşdeğerdedir ve Batlamyus’un sistemi daha yalındır.</p>

  <p>Son şekil Kopernik sisteminin diğer iki ilginç özelliğini daha gösteriyor. Yıldızların günlük çemberleri Dünya’nın dönüşüyle oluştuğu için, Dünya’nın ekseninin gökküresinde bu çemberlerin merkezini göstermesi gerekir. Ancak, şekilde görüldüğü gibi, Dünya’nın ekseni gökküresinde bir yıllık devinim boyunca tam olarak aynı konumu hiç bir zaman göstermez. Kopernik kuramına göre, uzatılan Dünya ekseni bir yıl boyunca yıldızlar küresinde, biri kuzey gökkutbu, diğeri güney gökkutbu çevresinde iki küçük çember çizmektedir. Dünya üzerindeki bir gözlemciye göre yıldızların günlük çemberlerinin merkezleri de gökkutbu çevresindeki küçük bir çember boyunca yılda bir kez deviniyor gibi görünecektir. Ya da bunu gözlemle daha yakın ilişkili bir biçimde ifade edersek, yıldızların her birinin, yıldızlar küresindeki (ya da kürenin görünüşteki kutbuna göre) konumları yıl boyunca biraz değişecektir.</p>

  <div>
    <img alt="" src="../Images/main-35.png" />

    <p class="alnt"><span style="font-weight:bold;font-style:italic;">Şekil 30.</span> Bir yıldızın yıllık paralaksı. Dünya yörüngesinde devinirken, yeryüzündeki bir gözlemci ile sabit bir yıldız arasındaki doğru tam olarak kendisine paralel kalamadığı için bu yıldızın yıldızlar küresindeki görünüşteki konumu altı aylık bir zaman aralığında bir <span style="font-weight:bold;font-style:italic;">p</span> açısı kadar kayacaktır.</p>
  </div>

  <p>Çıplak gözle görülemeyen ve 1838 yılına kadar teleskopla bile görülememiş olan bu görünüşte devinim, paralaks devinimi olarak bilinir. Dünya’nın yörüngesindeki taban tabana karşıt noktalardan bir yıldıza çizilen iki çizgi birbirine tam olarak paralel olmadığı için (Şekil 30), Dünya’dan bakıldığında bu yıldızın görünüşteki açısal konumu farklı mevsimlerde farklı olmalıdır. Ancak, yıldıza olan uzaklık Dünya’nın yörüngesindeki taban tabana karşıt olan iki nokta arasındaki uzaklıktan çok büyükse, bu durumda Şekil 30’da <span style="font-style:italic;">p</span> olarak gösterilen paralaks açısının değeri, çok ama çok küçük olacak ve yıldızın görünür konumundaki değişimin farkına varılamayacaktır. Paralaks deviniminin görülememesinin tek nedeni yıldızların Dünya’nın yörüngesinin boyutlarına göre fazlasıyla uzakta olmalarıdır. Bu durum, daha önce Dünya’nın deviniminin neden ufuk düzlemi ile yıldızlar küresinin kesişmesini değiştiriyormuş gibi görünmediği konusunu irdelerken tartıştığımız duruma kesinlikle eşdeğer olan bir durumdur. Aslında, yine aynı sorunla uğraşıyoruz. Ancak, bu sorunun şu an ele almakta olduğumuz biçimi daha önemlidir; çünkü, ufuk yakınlarında, ufkun yıldızlar küresini iki parçaya bölüp bölmediğini ortaya çıkarabilmek için yıldız konumlarına ilişkin gerekli ölçümleri kesin bir biçimde yapmak oldukça zordur. Yukarıda tartışılan bahar ve güz ılım noktalarının doğuşu ve batışından farklı olarak, paralaks devinimleri üzerine araştırmanın ufuk incelemesiyle sınırlandırılması gerekli değildir. Bu nedenle, Dünya’nın yörüngesinin boyutuna göre yıldızlar küresinin boyutunun en az ne kadar olduğu konusunda paralaks, ufkun konumundan çok daha duyarlı bir gözlemsel sınama olanağı vermektedir; kürenin boyutunun ne olduğuna ilişkin yukarıdaki Kopernikçi tahminlerin, aslında paralaksa ilişkin bir tartışmadan türetilmiş olmaları gerekirdi.</p>

  <p>Şekil 29’un ortaya çıkardığı ikinci bir konu göklere değil Kopernik’e ilişkindir. Burada, yörüngedeki devinimi Dünya’nın merkezini Güneş’in çevresindeki bir çemberde taşıyan tek bir devinim olarak tanımladık; bu sırada Dünya’nın ekseni Güneş’ten geçen sabit bir çizgiye her zaman paralel kalıyordu. Kopernik aynı fiziksel devinimi, eşzamanlı iki matematiksel devinimden oluşan bir devinim olarak tanımlar. Dünya’ya toplam üç çembersel devinim vermesinin nedeni budur. Kopernik’in böyle bir tanım yapmasına yol açan nedenler, Aristotelesçi düşüncenin geleneksel dokusuna ne denli bağlı olduğuna ilişkin önemli bir başka örnek oluşturur. Kopernik’e göre Dünya, daha önce Güneş’i merkezdeki Dünya çevresinde taşımakta kullanılan küreye benzer bir küreyle Güneş çevresinde taşınan bir gezegendir. Dünya küre içine sağlam bir şekilde sabitlenmiş olsaydı, Dünya’nın ekseni Güneş’ten geçen aynı çizgiye sürekli paralel kalamayacak, Dünya bu kürenin dönüşüyle taşınarak Şekil gösterilen konumlara gelecekti. Güneş çevresinde 180° döndükten sonra Dünya’nın ekseni yine düşey çizgiyle 23½°’lik bir açı yapacak, ancak bu devinimin başladığı noktadaki yönün tersini gösteriyor olacaktı. Dünya’yı taşıyan kürenin dönüşünün neden olduğu bu eksen yönü değişimi sorununu çözmek için Kopernik, yalnızca Dünya’nın eksenine uygulanan ve Şekil 31 <span style="font-style:italic;">b'</span>de gösterilen üçüncü bir çembersel devinimi gerekli görüyordu. Bu, eksenin kuzey ucunu yılda bir batı yönüne taşıyan konik bir devinimdir ve böylece yörünge deviniminin Dünya’nın ekseni üzerindeki etkisini tam olarak dengelemektedir.</p>

  <div>
    <img alt="" src="../Images/main-36.png" />

    <p class="alnt"><span style="font-weight:bold;font-style:italic;">Şekil 31.</span> Kopernik’in “ikinci" ve "üçüncü" devinimleri. Dönen Güneş merkezli bir kürede sabit olan bir gezegen için sözkonusu olan ikinci devinim (a)'da gösterilmekledir. Bu devinim Dünya'nın eksenini Dünya’nın kendisine paralel durumda kalmasını engeller ve bu nedenle ekseni tekrar hizaya getirmek için, <span style="font-weight:bold;font-style:italic;">(6</span>)'de gösterilen konik biçimli üçüncü bir devinim gerekir.</p>
  </div>

  <h2 id="sigil_toc_id_30"><span style="font-weight:bold;">Kopernik Astronomisi - Gezegenler</span></h2>

  <p>Bu noktaya değin Kopernik’in geliştirdiği kavramsal şema, Batlamyus’unki kadar etkilidir; ancak daha etkili olmadığı kesindir; hatta ona göre epeyce kullanışsız gibi görünmektedir. Getirdiği yeniliğinin gerçek temeli ancak Kopernik’in evrenine gezegenlerin de eklenmesiyle ortaya çıkar. Örneğin, Kopernik’in giriş niteliğindeki Birinci Kitap’ın beşinci bölümünün sonunda bir tartışma yapmaksızın değindiği gerileme devinimi konusundaki açıklamasını düşünelim. Batlamyus sisteminde her gezegenin gerileme devinimi, gezegeni, merkezi gezegenin taşıyıcı çemberi tarafından Dünya çevresinde taşınan bir ana dış tekerleme eğrisi üzerine yerleştirerek açıklanır. Bu iki çemberin bileşik devinimi üçüncü bölümde incelenen karakteristik ilmekli çizgiler oluşturur. Kopernik’in sisteminde ana dış tekerleme eğrisine hiç gerek yoktur. Bir gezegenin yıldızlar arasında gerilemesi ya da batıya doğru devinimi, Güneş’in tutulumda görünen devinimi gibi, Dünya’nın yörüngesindeki deviniminin ortaya çıkardığı görünüşteki bir devinimdir. Kopernik’e göre Batlamyus’un ana dış tekerleme eğrileriyle açıklamış olduğu devinim aslında Dünya’nın devinimidir; Dünya’da kendisini sabit sanan bir gözlemci bu devinimi gezegenlere yüklemektedir.</p>

  <p>Kopernik’in savının temel ilkesi Şekil 32<span style="font-style:italic;">a</span> ve 32<span style="font-style:italic;">b</span>’de gösterilerek açıklanmaktadır. İlk çizimde devinmekte olan bir Dünya’dan yıldızlar küresinin oluşturduğu sabit arka plana doğru bakıldığında, bir üst gezegenin birbirini izleyen görünüşteki konumları; ikinci çizimde ise bir alt gezegenin birbirini izleyen görünüşteki konumlan gösterilmiştir.</p>

  <div>
    <img alt="" src="../Images/main-37.png" />

    <p class="not"><span style="font-weight:bold;font-style:italic;">Şekil 32.</span> Üst gezegenler <span style="font-style:italic;">(a)</span> ve alt gezegenler (<span style="font-style:italic;">b</span>) için gerileme deviniminin Kopernikçi açıklaması. Her iki şekilde de Dünya kendi yörüngesinde düzenli olarak <span style="font-style:italic;">D<sub>1</sub></span>'den <span style="font-style:italic;">D<sub>2</sub></span>'<span style="font-style:italic;">ye</span> ve gezegen ise <span style="font-style:italic;">Gz<sub>1</sub>'den Gz<sub>2</sub>'</span>ye doğru ilerler. Aynı zamanda gezegenin yıldızlar küresine karşı görünüşteki konumu da doğuya doğru l’den 7’ye kayar; ancak, bu iki gezegen geçerken, 3’den 5'e doğru batı yönünde kısa bir gerileme devinimi olur.</p>
  </div>

  <p>Bu çizimlerde yalnızca yörünge devinimleri belirtilmektedir; Güneş’in, gezegenlerin ve yıldızların hep birlikle görünüşte batıya doğru hızla devinmelerine neden olan Dünya’nın günlük dönüşü gösterilmemiştir. Her iki şekilde de Dünya’nın Güneş merkezli çembersel yörüngesindeki birbirini izleyen konumlan, <span style="font-style:italic;">D<sub>1</sub></span>, <span style="font-style:italic;">D<sub>2</sub></span>, ...., <span style="font-style:italic;">D<sub>7</sub></span> noktalan ile; gezegenlerin bu noktalara karşılık gelen ardıl konumlan ise <span style="font-style:italic;">Gz<sub>1</sub>, Gz<sub>2</sub></span>, ..., <span style="font-style:italic;">Gz<sub>7</sub></span> ile gösterilmektedir. Gezegenin bu noktalara karşılık gelen görünüşteki konumlan ise Dünya’dan, gezegen, geçerek yıldızlar küresini kesinceye kadar uzatılan bir çizgiyle bulunur, bu konumlar 1, 2, ...., 7 olarak işaretlenmiştir. Her durumda merkeze daha yakın olan gezegen kendi yörüngesinde daha hızlı devinir. Çizim incelendiğinde, gezegenin yıldızlar arasındaki görünüşteki deviniminin l’den 2’ye ve 2’den 3’e (doğuya) doğru normal bir devinim olduğu; daha sonra gezegenin 3’ten 4’e ve 4’ten 5’e (batıya) doğru gerilediği; sonunda deviniminin yönünü yine tersine çevirerek 5’ten 6’ya ve 6’dan 7’ye doğru normal bir biçimde devindiği görülür. Dünya yörüngesinin dengesini kurduğunda, gezegen normal devinimini sürdürür; Dünya’ya göre Güneş’in tam karşısında olduğunda doğuya doğru en büyük hızla yol alır.</p>

  <p>Öyleyse, Kopernik’in sisteminde gezegenlerin Dünya’dan görüldüklerinde çoğunlukla doğuya doğru ilerliyor gibi görünmeleri gerekir; gezegenler yalnızca Dünya kendi yörüngesinde daha hızlı devinerek onları geçtiğinde (üst gezegenler) ya da onlar Dünya’yı geçtiklerinde (alt gezegenler) gerilerler. Gerileme devinimi, yalnızca Dünya’nın konumu devinimi gözlenen gezegene en yakın duruma geldiğinde ortaya çıkar ve bu gözlemlere de uyar. En azından, üst gezegenler batıya doğru ilerlerken en parlak durumdadırlar. Gezegen devinimindeki birinci temel düzensizlik dış tekerleme eğrileri kullanılmaksızın nitel olarak açıklanmış olmaktadır.</p>

  <p>Şekil 33’te, gezegen devinimindeki ikinci temel düzensizliğinin, bir gezegenin tutulumda birbirini izleyen yolculukları için gereken zamanlar arasındaki düzensizliğin Kopernik’in tasarımıyla nasıl açıklandığı gösteriliyor. Şekilde, Dünya kendi yörüngesinde doğuya doğru yolculuğunun l¼'ünü tamamladığında, bu örnekte bir üst gezegen olan gezegenin kendi yörüngesinde doğuya doğru ilerleyerek bir yolculuk yaptığı varsayılmıştır. Bir dizi gözlemin başlangıcında Dünya’nın <span style="font-style:italic;">D<sub>1</sub>'</span>de, gezegenin ise <span style="font-style:italic;">Gz</span>’de olduğunu varsayalım. Bu durumda gezegen bir gerileme deviniminin ortasındadır ve l’de, sabit olarak duran yıldızlar küresine izi düşmüş olarak görünmektedir. Gezegen kendi yörüngesindeki bir yolculuğu tamamlayarak <span style="font-style:italic;">Gz'</span>ye döndüğünde, Dünya kendi yörüngesindeki yolculuğunun 1¼'ünü tamamlamış ve <span style="font-style:italic;">D<sub>2</sub>'ye</span> varmıştır. Böylece, gezegen 2 noktasında, yani yola çıkmış olduğu 1 noktasının batısında görünür. Gezegen henüz tutulum çevresindeki bir tam yolculuğunu tamamlamamıştır ve bu nedenle ilk tam yolculuğu, yörüngesinde bir yolculuk için gereken zamandan daha fazla zaman alacaktır.</p>

  <p>Gezegen yörüngesinde ikinci tam yolculuğunu yapıp <span style="font-style:italic;">Gz'</span>ye döndüğünde, Dünya da yörüngesinde bir yolculuktan daha fazla yol almış ve <span style="font-style:italic;">D<sub>3</sub>'e</span> varmıştır. Bu kez gezegen izi 3’e düşmüş olarak görülür; bu nokta 2 konumunun doğusundadır. Gezegen kendi yörüngesinde yalnızca bir kez dönerek tutulum boyunca bir tam yolculuktan fazlasını yapmıştır; bu nedenle, gezegenin tutulum çevresindeki ikinci yolculuğu çok hızlıdır. Üçüncü yolculuğunun sonrasında gezegen yine Gz’dedir; ancak 4 noktasında, yani 3’ün doğusunda görünür ve bu nedenle tutulumdaki devinimi yine hızlı bir devinim olmuştur. Yörüngesinde dördüncü yolculuğunun sonrasında gezegen yeniden l’de, yani 4’ün batısında görünür ve bu nedenle bu son yolculuğundaki hızı yavaştır. Böylece, gezegen yörüngesindeki ve tutulumdaki dört yolculuğunu aynı anda tamamlamış olur. Bu nedenle, bir üst gezegenin tutulumdaki bir yolculuğu için gerekli olan ortalama süre, yörüngesindeki yolculuğu için gereken süreye eşittir. Ancak, tutulum çevresinde tek bir yolculuk için gerekli olan sûre ortalamadan oldukça büyük ya da oldukça küçük olabilir. Buna benzer bir uslamlamayla, bir alt gezegenin devinimindeki benzer düzensizlikler de açıklanacaktır.</p>

  <div><img alt="" src="../Images/main-38.png" /></div>

  <p class="not"><span style="font-weight:bold;font-style:italic;">Şekil 33.</span> Bir üst gezegenin tutulumda birbirini izleyen yolculukları tamamlamak için gerekli olan sürelerdeki değişimlerinin Kopernikçi açıklaması. Gezegen kendi yörüngesi çevresinde doğuya doğru ilerleyerek <span style="font-style:italic;">Gz</span>'den tekrar <span style="font-style:italic;">Gz</span>'ye geldiğinde. Dünya kendi yörüngesinde doğuya doğru ilerleyerek 1¼ dönüş yapar ve <span style="font-style:italic;">D<sub>1</sub></span>'den <span style="font-style:italic;">D<sub>1</sub></span>'oradan da <span style="font-weight:bold;font-style:italic;">D<sub>2</sub>'ye</span> varır. Bu zaman aralığında gezegenin yıldızlar arasındaki görünüşteki konumunu doğuya doğru l’den <span style="font-weight:bold;font-style:italic;">2'ye</span> değiştirir; bu, tam bir dönüşten biraz daha azdır. Gezegenin bir sonraki dönüşünde Dünya <span style="font-style:italic;">D<sub>1</sub></span>’den <span style="font-style:italic;">D</span><span style="font-weight:bold;font-style:italic;"><sub>2</sub></span><span style="font-style:italic;">'ye</span> ve oradan da <span style="font-weight:bold;font-style:italic;">D<sub>3</sub>'e</span> geçer; böylece, gezegenin yıldızlar arasındaki görünüşteki konumu 2’den l’e ve yeniden l’e kayar; bu, tutulum çevresindeki bir tam turdan biraz daha fazlasıdır.</p>

  <p>Gerileme devinimi ve tutulum çevresindeki bir yolculuğu tamamlamak için gereken sürenin değişmesi, gezegenlerin devinimlerinde görülen iki büyük düzensizliktir ve bu düzensizlikler eskiçağda astronomların gezegenler sorununu ele alırken dış tekerleme eğrilerini ve taşıyıcı çemberleri kullanmalarına neden olmuştur. Kopernik’in sistemi bu büyük düzensizlikleri açıklar ve bu açıklamada dış tekerleme eğrileri ya da en azından ana dış tekerleme eğrileri kullanılmaz. Gezegen devinimlerine ilişkin yaklaşık ve nitel bile olsa bir açıklama sunabilmek için Hipparkhos ve Batlamyus’un Güneş ve Ay için birer, geri kalan beş “gezgin” için ise ikişer çember olmak üzere toplam on iki çember kullanmaları gerekiyordu. Kopernik ise aynı nitel açıklamayı görünüşteki gezegen devinimlerine ilişkin yalnızca yedi çember kullanarak verebiliyordu. Bilinen altı gezegenin, Merkür, Venüs, Dünya, Mars, Jüpiter ve Satürn’ün her biri için Güneş merkezli tek bir çembere, Ay için de Dünya merkezli ek bir çembere gerek duyuyordu. Gezegenlerin devinimleriyle ilgili yalnızca nitel bir açıklama yapmak isteyen bir astronoma Kopernik’in sistemi daha ekonomik bir sistem gibi görünecektir.</p>

  <p>Ancak, Kopernik sisteminin görünüşteki ekonomikliği, yeni astronomiyi savunanların vurgulamayı pek ihmal etmedikleri bir propaganda zaferi olsa da, büyük ölçüde bir yanılsamadır. Kopernik’in gezegenler astronomisinin karmaşık yapısıyla henüz ilgilenmeye başlamış değiliz. <span style="font-style:italic;">De Revolutionibus'</span>un Birinci Kitap’ında ve Kopernik sistemine ilişkin giriş niteliğindeki modern anlatımların birçoğunda ortaya konulan yedi çember sistemi olağandışı ölçüde ekonomik bir sistemdir; ancak bu sistem işe yaramaz. Bu sistemde gezegenlerin konumu, Batlamyus sisteminde elde edilen kesinlik derecesiyle ölçüştürülebilir bir kesinlikle tahmin edilemeyecektir. Bu sistem kesinlik açısından Batlamyus sisteminin basitleştirilmiş on iki çemberli biçimiyle karşılaştırılabilir; Kopernik, gezegen devinimlerinin Batlamyus’tan daha ekonomik bir <span style="font-style:italic;">nitel</span> açıklamasını yapabilir. Ancak Batlamyus, gezegen konumlarındaki değişimlere ilişkin olarak akla yakın bir <span style="font-style:italic;">nicel</span> açıklama yapmak için on iki çemberli temel sistemine küçük dış tekerleme eğrileri, dış merkezliler ve denge noktalan ekleyerek sistemini karmaşıklaştırmak zorunda kalmıştı; Kopernik de kendi temel yedi çemberli sistemiyle bu sistemle elde edilen sonuçlarla karşılaştırılabilecek düzeyde sonuçlara ulaşabilmek için küçük dış tekerleme eğrileri ve dış merkezliler kullanmak zorunda kaldı. Bir bütün olarak Kopernik’in sistemi Batlamyus’un sistemine göre, olsa olsa biraz daha kullanışlı bir sistem sayılabilir. Her iki sistemde de otuzun üzerinde çember kullanılıyordu; ekonomi açısından bakıldığında bu iki sistem arasında bir tercih yapabilmek için çok az fark vardı. Bu iki sistemi ulaştıkları kesinlik düzeylerine bakarak da birbirlerinden ayırmak olanaklı değildi. Kopernik sistemine yeni çemberler eklemeyi bitirdiğinde, onun Güneş merkezli hantal sistemi Batlamyus’unki kadar kesin sonuçlar verse bile, daha kesin sonuçlar vermiyordu. Kopernik gezegenler sorununu çözmüş değildi.</p>

  <p>Kopernik sistemi tam olarak <span style="font-style:italic;">De Revolutionibus</span>'un sonraki kitaplarında açıklanmaktadır. Neyse ki bizim bu kitaplarda ortaya konulan karmaşık konulan yalnızca örneklerle göstermemiz yeterli olacaktır. Örneğin, Kopernik’in sistemi gerçek anlamda Güneş merkezli bir sistem değildi. Güneş’in burçlar kuşağında kış döneminde hızlanmasını açıklamak için Kopernik, Dünya’nın çembersel yörüngesini dış merkezli yapıyor, yörüngenin merkezini Güneş’in merkezinden kaydırıyordu. Güneş’in devinimine ilişkin olarak eskiçağda ve kendi döneminde yapılan gözlemlerle saptanan diğer düzensizliklerin nedenini açıklamak için de kaydırdığı bu merkezi devindiriyordu. Dünya’nın dış merkezlisinin merkezi ikinci bir çembere yerleştiriliyor, bu çemberin devinimi Dünya’nın dış merkezliliğinin ölçüsünü ve yönünü sürekli olarak değiştiriyordu. Dünya’nın devinimini hesaplamakta kullanılan sistemin son durumu kabaca Şekil 34<span style="font-style:italic;">a</span>’da gösterilmiştir. Şekilde <span style="font-style:italic;">Gn,</span> uzayda sabit olan Güneştir. Güneş’in çevresinde yavaşça dönen <span style="font-style:italic;">O</span> noktası, Dünya’nın dış merkezlisinin devinmekte olan <span style="font-style:italic;font-variant:small-caps;">O<sub>d</sub></span> merkezini taşıyan ve yavaşça dönen bir çemberin merkezidir. <span style="font-style:italic;">D ise</span> Dünya’dır.</p>

  <div>
    <img alt="" src="../Images/main-39.png" />

    <p class="not"><span style="font-weight:bold;font-style:italic;">Şekil 34.</span> Kopcmik’in <span style="font-weight:bold;font-style:italic;">(a)</span> Dünya’nın, (<span style="font-weight:bold;font-style:italic;">b</span>) Mars’ın devinimine ilişkin yaptığı açıklama. (a)'da Güneş Gn'dedir, Dünya ise. <span style="font-weight:bold;font-style:italic;">D, O<sub>D</sub></span> merkezi çevresinde dönmektedir; <span style="font-style:italic;">O<sub>D</sub> ise</span> Güneş merkezli çember üzerinde dönmekle olan bir <span style="font-weight:bold;font-style:italic;">O</span> noktası çevresinde yavaşça dönmektedir. (<span style="font-style:italic;">b</span>)'de Mars bir dış tekerleme eğrisi üzerine yerleştirilmiştir; bu dış tekerleme eğrisinin üzerinde döndüğü taşıyıcı çemberin merkezi <span style="font-style:italic;">O<sub>M</sub>,</span> Dünya yörüngesinin devinmekte olan merkezi <span style="font-weight:bold;font-style:italic;font-variant:small-caps;">O<sub>d</sub></span> ile sabit bir geometrik bağıntı içindedir.</p>
  </div>

  <p>Diğer gökcisimlerinin gözlenen devinimleri de buna benzer karmaşıklıklara yol açıyordu. Kopernik Ay için toplam üç çember kullanıyordu; bunlardan birincisinin merkezi devinmekte olan Dünya’da, ikincisininki birinci çemberin devinmekte olan çevresinde, üçüncüsününki ise ikinci çemberin çevresindeydi. Mars ve diğer gezegenlerin çoğu için Kopernik, Şekil 34 <span style="font-style:italic;">b</span>'de gösterilen sisteme çok benzer bir sistem kullanıyordu. Mars’ın yörüngesinin merkezi, <span style="font-style:italic;font-variant:small-caps;">O<sub>m</sub>,</span> Dünya'nın yörüngesinin merkezinden, O<sub>E</sub>’den kaydırılıyor ve onunla birlikte devindiriliyordu; gezegenin kendisi bir dış merkezliye değil de, dış merkezliyle aynı yönde ve aynı periyotla doğuya doğru dönmekte olan bir dış tekerleme eğrisi üzerindeki <span style="font-style:italic;">M</span>’ye yerleştiriliyordu. Karmaşıklık bununla da bitmiyordu. Her bir gezegeninin tutulumdan kuzeye ve güneye doğru sapmalarını açıklamak için tümüyle Batlamyus’unkine eşdeğer başka araçlara da gerek vardı.</p>

  <p>Kopernik’in gezegenlerin konumunu hesaplamak için kullandığı birbirine kenetlenen karmaşık çemberler sisteminin taslak biçimindeki bu kısa sunumu bile bize <span style="font-style:italic;">De Revolutionibus'un</span> üçüncü büyük uyumsuzluğunu ve Kopernik’in yaşamını adadığı bu çalışmadaki büyük ironiyi göstermeye yeter. <span style="font-style:italic;">De Revolurionibus</span>'un önsözü Batlamyus astronomisinin kesinlikten uzak, karmaşık ve tutarsız olduğuna ilişkin iddialı bir suçlama ile başlar. Oysa, Kopernik’in metni daha bitmeden kendisini tam olarak bu eksikliklerle mahkûm etmiştir. Kopernik’in sistemi Batlamyus’un sisteminden ne daha basit, ne de daha kesin bir sistemdir. Kopernik’in sistemini kurarken kullandığı yöntemlerin gezegenler sorununun tek bir tutarlı çözümüne götürme olasılığı, Batlamyus’unkiler kadar azdır. <span style="font-style:italic;">De Revolutionibus</span>’un kendisi, Kopernik’in <span style="font-style:italic;">Commentariolus</span>'un erken bir elyazmasında açıklamış olduğu ve sisteminin elimizde bulunan tek eski biçimiyle uyumlu değildir. Kopernik’in kendisi bile varsayımından birbirine kenetlenen çemberlerden tek bir bileşim türetemiyordu; ardılları da bunu yapmamıştır. Eskiçağ geleneğinin Kopernik’i astronomiye kökten bir yenilik getirme çabasına yöneltmiş olan özellikleri, Kopernik’in getirdiği yenilikle ortadan kalkmamıştır. Kopernik, Batlamyus geleneğini “matematikçilerin bu konudaki (astronomideki) araştırmalarında tutarsız olduklarını" saptadığı için ve “varsayımları yanıltıcı olmasaydı, bunlara dayanan tüm çıkarımlar kuşkuya yer kalmaksızın doğrulanabileceği” için yadsıyordu. Başka bir Kopernik de buna benzer uslamlamaları Kopernik’e yöneltebilirdi.</p>

  <h2 id="sigil_toc_id_31">Kopernikçi Sistemin Uyumu</h2>

  <p>Yalnızca pratik amaçlar açısından bakıldığında, Kopernik'in yeni gezegenler sisteminin bir fiyaskoyla sonuçlandığı görülür; bu sistem ne Batlamyusçu öncellerinden daha kesindir, ne de onlardan kayda değer ölçüde daha yalındır. Fakat, bu yeni sistem tarihsel olarak büyük bir başarıydı; <span style="font-style:italic;">De Revolutionibus,</span> Kopernik’in birkaç ardılını gezegenler sorununu çözecek olan anahtarın Güneş merkezli astronomide olduğu konusunda ikna etmiş ve bu insanlar sonunda Kopernik’in aradığı yalın ve kesin çözüme ulaşmışlardır. Kopernik’in ardıllarının çalışmalarını bir sonraki bölümde inceleyeceğiz; ancak, öncelikle “bu insanlar neden Kopernikçi oldular?” sorusunu yanıtlamaya çalışmalıyız; ekonomi ya da kesinlik açısından bir ilerleme yoksa, Dünya ile Güneş’in yerlerini değiştirmenin ardında hangi gerekçeler vardı? Bu sorunun yanıtı <span style="font-style:italic;">De Revolutionibus</span>'un teknik ayrıntılarla dolu içeriğinden kolayca soyutlanamayacaktır; çünkü, Kopernik’in kendisinin de belirttiği gibi, dönemin astronomları için Güneş merkezli astronomik sistemin cazip olmasının asıl nedeni pragmatik olmaktan çok estetikti. Bu astronomlar için Kopernik sistemiyle Batlamyus sistemi arasında ilk tercihi yapmak yalnızca beğeniyle ilgili olabilirdi; beğeniyle ilgili konularsa tanımlaması ya da tartışılması en zor konulardır. Fakat Kopernik Devriminin kendisinin de gösterdiği gibi beğeniye ilişkin bu konular göz ardı edilecek konular da değildir. Geometrik uyuma duyarlı kulakları olanlar Kopernik’in Güneş merkezli astronomisinde yeni bir düzenlilik ve tutarlılık saptayabiliyorlardı. Bu düzenliliğin ve tutarlılığın fakına varılmamış olsaydı devrim gerçek-leşmeyebilirdi.</p>

  <p>Kopernik sisteminin estetik avantajlarından birini görmüştük. Bu sistem gezegen devinimlerinin temel <span style="font-style:italic;">nitel</span> özelliklerini dış tekerleme eğrisi kullanmadan açıklıyordu. Özellikle gerileme devinimi Güneş merkezli yörüngelerin geometrisinin doğal ve dolaysız bir sonucuna dönüştürülmüştür. Yalnızca nitel düzenliliğin nicel kesinlikten çok daha önemli olduğunu düşünen astronomlar (aralarında Galileo’nun da olduğu bir kaç astronom böyle düşünüyordu) <span style="font-style:italic;">De Revolutionibus'</span>ta dış merkezliler ve dış tekerleme eğrileriyle geliştirilmiş sistemin karmaşıklığına karşın bu uslamlamanın ikna edici olduğunu düşünebilirdi. Neyse ki yeni sistemi destekleyecek daha kalıcı başka uslamlamalar da vardı. Örneğin, Kopernik sistemi alt gezegenlerin devinimlerini Batlamyus sisteminden daha yalın ve çok daha doğal bir biçimde açıklamaktadır. Merkür ile Venüs hiç bir zaman Güneş’ten çok fazla uzaklaşmazlar. Batlamyus astronomisi buna ilişkin gözlemi, Merkür, Venüs ve Güneş’in taşıyıcı çemberlerini birbirlerine bağlayarak açıklar; buna göre, iki alt gezegenin de dış tekerleme eğrilerinin merkezi her zaman Dünya ile Güneş arasındaki bir doğru üzerinde bulunmaktadır (Şekil 35<span style="font-style:italic;">a</span>). Dış tekerleme eğrilerinin merkezlerinin bu biçimde dizilmesi, Dünya merkezli astronominin geometrisi için “fazladan” bir araç, <span style="font-style:italic;">ad hoc</span> bir ektir; Kopernik’in sisteminde ise böyle bir varsayıma hiç gerek yoktur. Şekil <span style="font-style:italic;">35 b'de.</span> görüldüğü gibi, bir gezegenin yörüngesi tümüyle Dünya’nın yörüngesinin içindeyse, bu gezegenin Güneş’in uzağında görünmesi büsbütün olanaksızdır.</p>

  <div>
    <img alt="" src="../Images/main-40.png" />

    <p class="not"><span style="font-weight:bold;font-style:italic;">Şekil 35.</span> Alt gezegenlerin sınırlı uzanımının (a) Batlamyusçu sistem, (b) Kopernikçi sistem tarafından açıklanması. Batlamyusçu sistemde dış tekerleme eğrisinin merkezinin Dünya ile Güneş arasındaki doğru üzerinde tutularak Güneş <span style="font-weight:bold;font-style:italic;">Gn</span> ile gezegen <span style="font-weight:bold;font-style:italic;">Gz</span> arasındaki açının sınırlandırılması gerekir. Kopernikçi sistemde ise, Dünya'nın yörüngesi gezegenin yörüngesini bütünüyle içine aldığı için, böyle bir sınırlandırmaya gerek yoktur.</p>
  </div>

  <p>Şekildeki gibi, en büyük uzanım Dünya’dan gezegene çizilen doğru gezegenin yörüngesine teğet olduğunda ve <span style="font-style:italic;">GnGzD</span> açısı dikaçı olduğunda görülür. Buna göre, uzanım açısı, <span style="font-style:italic;">GnDGz</span>, alt gezegenin Güneş’ten sapabileceği en büyük açıdır. Sistemin temel geometrisi Merkür ile Venüs’ün Güneş’e nasıl bağlı olduklarını tam olarak açıklamaktadır.</p>

  <p>Kopernik geometrisi alt gezegenlerin davranışının daha da önemli bir başka yönünü, yörüngelerinin düzenini de açıklamaktadır. Batlamyus sisteminde gezegenler Dünya merkezli yörüngelere diziliyor, gezegenlerin Dünya’ya ortalama uzaklığı, tutulumu kat etmek için gereken zamana bağlı olarak artıyordu. Bu araç üst gezegenler ve Ay için oldukça uygundu; ancak, Merkür, Venüs ve Güneş’in tutulum çevresindeki bir yolculukları için ortalama olarak bir yıl gerektiği için, bunların yörüngelerinin dizilişi her zaman tartışmalı olmuştu. Kopernik sisteminde böyle bir tartışmaya yer yoktur; çünkü, herhangi iki gezegen yörüngelerindeki dönüşlerini aynı sürede tamamlamazlar. Ay, artık bu sorunun bir parçası değildir; çünkü merkezdeki Güneş’in değil, Dünya’nın çevresinde dönmektedir. Üst gezegenlerin, yani Mars, Jüpiter ve Satürn’ün yörüngelerindeki periyotları, tutulumu kat etmek için gereken ortalama süreye eşit olduğundan, bu gezegenler yeni merkez çevresinde eski sıralarını korurlar. Bir yıl olan Dünya’nın yörünge periyodu, Mars’ın 687 günlük periyodundan daha kısa olduğu için, Dünya’nın yörüngesi Mars’ın yörüngesinin içinde yer alır. Bu durumda geriye yalnızca Merkür ile Venüs’ün sisteme yerleştirilmesi sorunu kalır ki bu gezegenlerin dizilişi ilk kez ve benzersiz bir biçimde belirlenmektedir.</p>

  <p>Bunun nasıl olduğunu görelim. Venüs’ün her 584 günde bir gerilediği bilinir; gerileme devinimi yalnızca Venüs Dünya’yı geçtiğinde gözlenebildiği için 584 gün, Venüs’ün Güneşle ortak çemberi üzerinde Dünya’ya bir tur bindirmesi için gereken süre olmalıdır. Bu 584 günde Dünya kendi yörüngesinde kez dolanır.</p>

  <p>Venüs bu sürede Dünya’ya bir tur bindirdiği için, Venüs’ün 584 günde yörüngesinde 2 219/365(=949/365) kez dolanmış olması gerekir. Kendi yörüngesini 584 günde kez dolanan bir gezegenin, bu yörünge çevresinde bir kez dönmesi için 584x365/949(=225) gün gerekir. Bu nedenle, Venüs’ün periyodunun 225 gün olması gerekir; bu süre Dünya’nınkinden daha kısa olduğu için Venüs’ün yörüngesi Dünya’nın yörüngesinin içinde olmalıdır; burada herhangi bir muğlaklık sözkonusu değildir. Buna benzer bir hesapla Merkür’ün yörüngesi Venüs’ün yörüngesinin içine, Güneş’e en yakın olacak biçimde yerleştirilir. Merkür 116 günde bir gerilediği ve böylece Dünya’ya bir tur bindirdiği için, 116 günde yörüngesinde tam olarak kez dolanıyor olmalıdır. Bu nedenle, Merkür yörüngesinde bir tam yolculuğu 116x365/481(=88) günde tamamlayacaktır. 88 günlük yörünge periyodu, tümünün içinde en kısa olanıdır; o halde, Merkür, Güneş’e en yakın olan gezegendir.</p>

  <p>Şu ana kadar Güneş merkezli gezegen yörüngelerini, Batlamyusçu astronomların Dünya merkezli gezegen yörüngelerini düzenlemek için kullandıkları aracı kullanarak düzenledik: Evrenin merkezinden daha uzakta olan gezegenlerin merkez çevresindeki dönüşleri daha çok zaman alır. Yörünge boyutunun yörünge dönemiyle orantılı olarak büyüdüğü varsayımı, Batlamyus sistemine göre Kopernik sisteminde daha kesin bir biçimde kullanılabilir; ancak, her iki sistemde de bu en başta keyfi bir varsayımdır. Gezegenlerin, Vitruvius’un çark üzerindeki karıncaları gibi, bu biçimde davranmaları doğal sayılır; ancak, bu hiçbir biçimde zorunlu değildir. Bu varsayım belki de tümüyle keyfidir; belki de uzaklıkları doğrudan belirlenebilen Güneş ve Ay dışında, gezegenler başka bir düzende dizilmişlerdir.</p>

  <p>Önerilen bu yeni sıralamaya verilen karşılık Kopernik ve Batlamyus sistemleri arasındaki bir diğer önemli farkın nedenidir; bunu, <span style="font-style:italic;">De Revolutionibus'</span>un önsözünde gördüğümüz gibi Kopernik’in kendisi de özellikle vurguluyordu. Batlamyus sisteminde herhangi bir gezegenin taşıyıcı çemberi ile dış tekerleme eğrisi, diğer gezegenlerin yörüngelerini de bu gezegenin merkezdeki Dünya’dan bakıldığında yıldızlara karşı görüldüğü konumu da etkilemeksizin, istenildiği gibi daraltılabilir ya da genişletilebilir. Yörüngelerin sırası, yörünge boyutuyla periyot arasında bir bağıntı varsayılarak <span style="font-style:italic;">belirlenebilir.</span> Buna ek olarak, yörüngelerin göreli boyutları, üçüncü bölümde tartıştığımız başka bir varsayımla, bir gezegenin Dünya’ya asgari uzaklığının, onun bir altındaki gezegenle Dünya arasındaki azami uzaklığa eşit olduğu varsayımıyla <span style="font-style:italic;">hesaplanabilir.</span> Ancak, doğal gibi görünseler de bu iki varsayım da zorunlu değildir. Batlamyus sistemi, bu iki varsayımı da kullanmaksızın gezegenler için aynı görünüşteki konumlan tahmin edebilirdi. Batlamyus sisteminde görüngüler, gezegen yörüngelerinin dizilişine ya da boyutlarına bağlı değildir.</p>

  <p>Kopernik sisteminde buna benzer bir özgürlük sözkonusu değildir. Eğer tüm gezegenler Güneş çevresinde yaklaşık olarak çembersel olan yörüngelerde dönmekteyse, yörüngelerin hem sırası hem de bağıl boyutları, ek varsayımlar kullanılmadan gözlemle doğrudan belirlenebilir. Yörüngelerin sıralanışında ya da hatta bağıl boyutunda yapılacak bir değişiklik, tüm sistemi altüst edecektir. Örneğin, Şekil 36<span style="font-style:italic;">a</span>’da, Güneş’ten en büyük uzanımına eriştiğinde Dünya'dan görülen bir alt gezegen, <span style="font-style:italic;">Gz</span> gösterilmektedir. Gezegenin yörüngesinin çembersel olduğu varsayıldığı için, uzanım açısı <span style="font-style:italic;">GnDGz</span> en yüksek değerine ulaştığında, <span style="font-style:italic;">GnGzD</span> açısının dikaçı olması gerekir. Gezegen, Güneş ve Dünya bir diküçgen oluşturur; bu üçgenin dar açılarından birisi olan <span style="font-style:italic;">GnDGz</span> doğrudan ölçülebilir. Bir diküçgenin bir dar açısı bilindiğinde, kenarların uzunluklarının oranı saptanır. Bu nedenle, alt gezegenin yörüngesinin yarıçapının, <span style="font-style:italic;">GnGz</span>'nin Dünya’ nın yörüngesinin yarıçapına, <span style="font-style:italic;">GnD</span>'ye oranı, <span style="font-style:italic;">GnDGz</span> açısının ölçülen değeri kullanılarak hesaplanabilir. Dünya’nın yörüngesinin ve her iki alt gezegenin yörüngelerinin göreli boyutları gözlem yoluyla bulunabilir.</p>

  <div>
    <img alt="" src="../Images/main-41.png" />

    <p class="not"><span style="font-weight:bold;font-style:italic;">Şekil 36.</span> Kopernikçi sistemde (<span style="font-style:italic;">a</span>) bir ah gezegen için, (<span style="font-style:italic;">b</span>) bir üst gezegen için yörüngelerin göreli boyutlarının saptanması.</p>
  </div>

  <p>Kullanılan teknikler daha karmaşık olsa da bir üst gezegen için de buna eşdeğer bir hesaplama yapılabilir. Olası bir teknik Şekil 36 <span style="font-style:italic;">b</span>’de örneklenmektedir. Belirli bir anda Güneş, Dünya ve gezegenin düz bir çizgi, <span style="font-style:italic;">GnDGz</span> üzerinde dizildiğini varsayalım; bu, gezegenin tutulumda tam Güneş’in tam karşısında ve gerileme deviniminin ortasında bulunduğu konumdur. Dünya yörüngesini herhangi bir üst gezegenden daha hızlı kat ettiğinden, daha sonraki bir zamanda Dünya <span style="font-style:italic;">D' 'de</span> gezegen <span style="font-style:italic;">Gz</span>' 'deyken gezegen ile Güneş bir <span style="font-style:italic;">GnD'Gz'</span> dikaçısı oluşturacaktır. <span style="font-style:italic;">GnD'Gz'</span> açısı, Dünya’dan bakıldığında görülen Güneş ile üst gezegen arasındaki açı olduğu için, doğrudan saptanabilen bir açıdır ve bu açıya ulaşılıncaya kadar geçen zaman ölçülebilir. Artık <span style="font-style:italic;">DGnD'</span> açısı da saptanabilecektir; çünkü, bu açının 360°’ye oranı, Dünya’nın D'den <span style="font-style:italic;">D' '</span>ye gelmesi için gereken sürenin Dünya’nın yörüngesinde bir kez dönmesi için gereken 365 güne oranına eşittir. <span style="font-style:italic;">GzGnGz' açısı</span> da aynı biçimde belirlenebilir; çünkü gezegenin yörüngesi çevresinde bir kez dönmesi için gereken süre zaten bilinmektedir; gezegenin Gz’den <span style="font-style:italic;">Gz' 'ne g</span>itmesi için gereken süre de Dünya’nın <span style="font-style:italic;">D’den D' 'ne</span> gitmesi için gereken süreye eşittir. <span style="font-style:italic;">GzGnGz' ve DGnD'</span> açılarının bilinmesiyle, <span style="font-style:italic;">Gz'GnD'</span> açısı da çıkarma işlemiyle bulunur. Bu durumda, elimizde yine bir dikaçı, <span style="font-style:italic;">GnD'Gz'</span> ve ölçüsünü bildiğimiz bir dar açı, <span style="font-style:italic;">Gz'GnD'</span> vardır; böylece, gezegenin yörüngesinin yarıçapı, <span style="font-style:italic;">GnGz' '</span>nin Dünya’nın yörüngesinin yarıçapına <span style="font-style:italic;">GnD' 'ye</span> oranı, bir alt gezegen için olduğu gibi belirlenebilir.</p>

  <p>Bunun gibi tekniklerle tüm gezegenlerin uzaklıkları, Dünya ile Güneş arasındaki uzaklık cinsinden ya da Dünya yörüngesinin yarıçapının ölçülmüş olduğu gibi, örneğin stadion türünden herhangi bir birim cinsinden belirlenebilecektir. Şimdi, ilk kez olarak, Kopernik’in önsöz mektubunda söylediği gibi, “bütün yıldızların ve <span style="text-indent: 1em;">kürelerin ... dizilim ve boyutları, birbirine öylesine bağlı bir duruma gelecektir ki buradaki hiçbir parça diğer tüm parçalarda ve bir bütün olarak evrende karışıklığa yol açmadan yerinden kımıldatılamayacaktır.” Gezegen yörüngelerinin göreli boyutları, Güneş merkezli astronominin en temel geometrik öncüllerinden doğrudan çıkarıldığı için, Kopernik’e göre yeni astronomide, daha önceki Dünya merkezli görüşte olmayan bir doğallık ve tutarlılık vardı. Göklerin yapısı, Kopernik’in sisteminde daha az sayıda dışsal ve</span> <span style="text-indent: 1em; font-style: italic;">ad hoc</span> <span style="text-indent: 1em;">varsayım (örneğin</span> <span style="text-indent: 1em; font-style: italic;">plenum</span> <span style="text-indent: 1em;">gibi) kullanılarak çıkarsanabilir. İşte bu, giriş niteliğindeki Birinci Kitap’ının onuncu bölümünde Kopernik’in ısrarla vurguladığı, örneklediği yeni estetik uyumdur; yeni sistem hakkında (Kopernik’in meslekten olmayan okurlarından farklı olarak) yeterince şey öğrendiğimize göre, Kopernik’in neden söz ettiğini anlamak için bu bölüme dönelim.</span></p>

  <p style="text-align: center;">10. <span style="font-weight:bold;font-style:italic;">Gökcisimlerinin Düzeni Üzerine</span></p>

  <p class="alnt">Sabit yıldızlar küresinin, en uzaktaki görülebilen nesne olduğu konusunda hiç kimsenin kuşkusu yoktur. Gezegenlerin dizilimi konusuna gelince, ilk filozoflar bunu dönüşlerinin büyüklüğünden yola çıkarak belirlemek istediler. Bu filozoflar, (Eukleides’in <span style="font-style:italic;">Optik'</span>inde kanıtlandığı gibi) eşit hızda devinen nesnelerden daha uzakta olanın daha yavaş devinir gibi göründüğünü ileri sürerler. Ay’ın, Dünya'ya en yakın olduğu için, en küçük çemberde dolandığını, bu nedenle yörüngesini en kısa zamanda dolandığını düşünürler. En uzağa ise, en uzun zamanda en büyük çemberi çizen Satürn’ü yerleştirirler. Satürn’den daha yakın olan Jüpiter’dir; ardından Mars gelir.</p>

  <p class="alnt">Diğerlerinden farklı olarak Güneş’ten tamamıyla ayrılmayan Venüs ve Merkür’e ilişkin değişik görüşler vardır. Bazıları, Platon’un <span style="font-weight:bold;font-style:italic;">Timaeus'ta</span> yaptığı gibi onları Güneş’in ötesine; bazılarıysa, Batlamyus ve çağdaşların çoğunluğunun yaptığı gibi, Güneş’in berisine yerleştirir. (Bir on ikinci yüzyıl İslam astronomu olan) Bitrûci (Alpetragius), Venüs’ü Güneş’ten daha yakına, Merkür’ü ise daha uzağa yerleştirir. Gezegenlerin kendilerinin karanlık kütleler olduğu, yalnızca Güneş’ten gelen ışığı yansıttıkları konusunda Platon’un düşüncesine katılırsak, bundan, gezegenlerin Güneş’e daha yakın olduklarında, yarım ya da kısmi daireler olarak görünecekleri de çıkacaktır; çünkü, genel olarak aldıkları ışığı yukarı, Güneş’e doğru, büyüyen ya da küçülen Ay gibi yansıtacaklardır. (Bir sonraki bölümdeki Venüs’ün evreleriyle ilgili tartışmaya bakınız. Ne bu etki, ne de bir sonraki, teleskop olmaksızın belirgin olarak görülebilir.) Kimileri bu gezegenlerin, kendi boyutlarıyla orantılı bile olsa, hiçbir tutulmaya yol açmadıkları için, kesinlikle bizimle Güneş arasında bulunamayacağını düşünür... (Kopernik, Güneş’in ve alt gezegenlerin göreli dizilimlerini belirlemekte sıklıkla kullanılan uslamlamalarda karşılaşılan pek çok güçlükten söz eder. Ardından şöyle sürdürür:)</p>

  <p class="alnt">Batlamyus’un, Güneş’ten uzaklaşan cisimler ile ondan büsbütün uzaklaşmayan cisimlerin arasında (yani, herhangi bir uzanım açısında bulunabilen üst gezegenler ile azami uzanımları sınırlı olan alt gezegenler arasında) devindiği konusundaki kanıtına inanmak da çok güçtür. Bu biçimde uzaklaşan Ay örneği incelendiğinde kanıtın yanlışlığı açığa çıkar. Yine, Venüs’ü Güneş’ten daha yakma ve Merkür’ü daha öteye ya da bir başka düzene göre yerleştirenler hangi nedeni öne sürebilirler? Bu gezegenlerin yörüngeleri niçin, (taşıyıcı çemberleri Güneş’inkine bağlanmayan) diğer gezegenlerinki gibi, Güneş’inkinden ayrı olmasın? Bunların göreli olarak hızlı ya da yavaş olmaları sözde dizilimin yanlışlığını göstermese bile böyle şeyler söylenebilir. Öyleyse, ya Dünya gezegenlerin ve kürelerinin dizilip bağlandığı merkez değildir ya da gezegenlerin göreli dizilimi açıkça gözlenememektedir; Satürn’e neden Jüpiter’den ya da bir başka gezegenden daha yüksekte bir konum verilmesi gerektiği açık değildir.</p>

  <p class="alnt">Bu nedenle, (olasılıkla ilk kez Herakleides'in önerdiği alt gezegenler kuramını kayda geçiren, beşinci yüzyıl Roma ansiklopedicisi) Marlianus Capella’nın ... ve diğer bazı Latinlerin savunduğu o zekice görüşü, Venüs ile Merkür’ün diğer gezegenler gibi Dünya’nın çevresinde dönmeyip, Güneş’in merkezde olduğu kendi güzergâhlarında devindiklerine ve böylece Güneş’ten, kürelerinin dış kavislerinin olanak verdiğinden daha fazla uzaklaşmadıklarına ilişkin görüşü ciddi biçimde dikkate almamız gerektiğini düşünüyorum... Bu kişiler, sözkonusu kürelerin merkezinin Güneş’in yakınlarında olduğundan başka ne demek istiyor olabilirler? O halde, Merkür’ün çemberi, kendisinden iki kattan daha büyük olduğu kabul edilen Venüs’ün çemberinin kesinlikle içinde olmalıdır.</p>

  <p class="alnt">Şimdi bu varsayımın kapsamını, Satürn, Jüpiter ve Mars'ı da bu merkeze bağlayıp, kürelerini Venüs, Merkür ve Dünya’nın kürelerini içine alacak ölçüde büyütmek üzere genişletebiliriz... Bu dış gezegenler, akşam doğdukları dönemlerde, yani Güneş’e karşı konumda olduklarında. Dünya onlar ile Güneş arasında bulunduğunda her zaman Dünyaya daha yakındırlar. Akşam battıkları dönemlerde, Güneş ile kavuşumda olduklarında, Güneş onlarla Dünya arasında bulunduğunda ise. Dünyadan daha uzaktadırlar. Bu belirtiler, bu gezegenlerin merkezinin Dünya’da değil, Güneş’te olduğunu ve bu merkezin, Venüs ve Merkür’ün bağlandığı merkezle aynı olduğunu kanıtlar.</p>

  <p class="alnt">(Kopernik’in söyledikleri aslında hiçbir şeyi “kanıtlamaz.” Batlamyus sistemi bu görüngüleri Kopernik sistemi kadar eksiksiz açıklamaktadır; ancak, yine de Kopernik’in açıklaması, alt gezegenlerin sınırlı uzanımına getirdiği açıklama gibi, gezegenlere atfedilen belli yörünge periyotlarına değil, yalnızca Güneş merkezli astronomik sistemin geometrisine dayandığı için daha doğaldır. Kopernik’in sözleri Şekil 32a göz önüne alındığında açıklığa kavuşur. Bir üst gezegen Dünya onu geçliğinde geriler; bu durumdayken, aynı zamanda Dünya’ya en yakın, tutulumda da Güneş’e karşı konumda olmalıdır. Batlamyus sisteminde de gerileyen bir üst gezegen Dünya’ya herhangi bir başka zaman olduğundan daha yakın olmak zorundadır ve gerçekten de aynı zamanda gökte Güneş’e karşı konumdadır. Ancak, gökte Güneş’in karşısında oluşu yalnızca dış tekerleme eğrisiyle taşıyıcı çemberinin dönüş hızlarının, dış tekerleme eğrisi gezegeni merkezdeki Dünya’ya yaklaştırdığında Güneş’e karşı konuma getirecek değerlerde olmasına bağlıdır. Batlamyus sisteminde dış tekerleme eğrisinin ya da taşıyıcı çemberin periyotları nicel olarak biraz farklı olsaydı, gerileyen bir üst gezegeni gökte Güneş’in karşısında konumlandıran nitel düzenlilik oluşmayacaktı. Kopernik sisteminde bu durum gezegenlerin yörüngelerindeki dönüş hızlarına bağlı olmaksızın, zorunlu olarak ortaya çıkacaktır.)</p>

  <p class="alnt">Ancak, tüm bu (kürelerin) tek bir merkezi olduğu için, Venüs’ün küresinin dışbükey tarafı ile Mars’ın küresinin içbükey tarafı arasındaki uzayın, Dünya’yı, onun uydusu Ay'ı ve Ay'ın küresinin içindeki her şeyi taşıyabilmesi ve diğerleriyle ortak merkezli bir küre olarak görülmesi zorunludur; çünkü, Dünyaca en yakın olduğu kuşku götürmeyecek Ay’ı, özellikle de bu uzayda ona uygun ve yeterince bol yer bulunduğu için, Dünya’dan ayırmamamız gerekir.</p>

  <p class="alnt">Böylece, Dünya’nın merkezinin, Ay’ın yörüngesini de taşıyarak, Güneş’in çevresinde, diğer gezegenlerin arasındaki büyük bir çemberi bir yıllık bir sürede dolaştığını; evrenin merkezinin Güneş’in yakınında olduğunu; kendisi devinimsiz olan Güneş’in görünüşteki herhangi bir deviniminin Dünya’nın devinimiyle daha iyi açıklanabileceğini ileri sürüyoruz. Evren o kadar büyüktür ki Dünya’nın Güneş’ten uzaklığı, bir başka gezegenin yörüngesinin boyutuyla karşılaştırıldığında önemsiz bir oranda olmasa bile, sabit yıldızlar küresinin uzaklığıyla karşılaştırıldığında önemsiz kalır.</p>

  <p class="alnt">Buna inanmanın, Dünya’yı merkezde tutanların yapmak zorunda kaldıkları gibi, çok büyük sayıda küre varsayarak konuyu karıştırmaktan daha kolay olduğu kanısındayım. Bu yolu seçmek, boş ve gereksiz hiçbir şey yapmayan, çok sayıda etkiyi çoğunlukla tek bir nedene bağlayan doğayı izlemektir. Güç, beklentilere aykırı ve hiç kuşkusuz alışılmadık olsalar da bu görüşleri, Tanrı’nın izniyle, ilerideki bölümlerde en azından matematikçiler için fazlasıyla açık kılacağız.</p>

  <p class="alnt">Periyotların kürelerin boyutlarıyla orantılı olduğuna ilişkin görüş - bundan daha akla yakını yoktur — kabul edildiğinde, kürelerin, en uzakta olanından başlayan dizilimi şöyle olur: En uzaktaki, her şeyi içeren ve bu nedenle, kendisi devindirilemez olan sabit yıldızlar küresidir. Bu küre, tüm diğer cisimlerin devinim ve konumları için başvurulacak yeri temsil etmektedir.... Bir sonraki, otuz yılda bir dönen Satürn gezegenidir. Bunun ardından, on iki yılda dönen Jüpiter gelir; sonra da iki yılda dönen Mars. Dördüncü sırada, bir dış tekerleme eğrisi üzerindeki Ay küresiyle birlikte Dünya’yı içine alan ve bir yılda dönen küre vardır. Periyodu dokuz ay olan Venüs beşinci sıradadır; altıncı ise, uzayda seksen günde dönen Merkür’dür.</p>

  <p class="alnt">Tümünün ortasında tahtındaki Güneş durur. Bu ışık kaynağını, tapınakların bu en güzelinde bütünü aynı anda aydınlatabileceği daha iyi bir yere yerleştirebilir miydik? Haklı olarak ona evrenin Feneri, Zihni, Yöneticisi denmektedir; Hermes Trismegistos ona Görünen Tanrı adını verir; Sophokles’in Elektra’sı ona her şeyi gören der. Güneş, işte böyle, adeta bir kral gibi tahtında oturarak, çevresinde dönen çocuklarını, gezegenleri yönetmekledir. Ay, Dünya’nın hizmetindedir. Aristoteles’in yapıtı <span style="font-weight:bold;font-style:italic;">Canlıların Onaya Çıkışı Üzerine'de</span> dediği gibi, Dünya’ya en yakın duran Ay’dır. Dünya, Güneş tarafından döllenmekte, her yıl yeniden doğurmaktadır.</p>

  <p class="alnt">Böylece, bu düzenlemenin altında evrende hayranlık uyandıran bir simetri, kürelerin devinim ve büyüklüğünde, başka hiçbir biçimde ortaya çıkarılamayacak olan açık bir uyum ilişkisi buluruz. Bu düzende, ilerleme ve gerileme deviniminin Jüpiter için neden Satürn’den daha fazla, Mars’ tan daha az, Venüs için neden Merkür’den daha fazla göründüğünü (Şekil 32’ye bakıldığında, bir gezegenin yörüngesinin Dünya yörüngesine daha yakın olmasının, görünür gerileme deviniminin daha büyük olmasını gerektirdiği görülecektir; bu Kopernik sistemindeki fazladan bir uyumdur); bu salınınım neden Satürn’de Jüpiter’de olduğundan daha sık, Mars ve Venüs’te ise neden Merkür’de olduğundan daha ender görüldüğünü (Dünya yavaşça devinen bir üst gezegene daha hızlı devinen bir diğerinden daha sık tur bindirecektir; alt gezegenler için ise bunun karşıtı geçerlidir); dahası, Satürn, Jüpiter ve Mars’ın Güneş’e karşı konumdayken Dünya’ya, Güneş ışınlarında kaybolmuş ya da Güneş ışınlarından yükselirken görüldükleri durumdan neden daha yakın olduklarını anlayabiliriz. Özellikle Mars tüm gece boyunca parladığında (karşı konumda olduğunda) büyüklükte, ancak kırmızımsı rengiyle fark edilebilen Jüpiter ile yarışır gibidir; bunun dışında büyüklüğü ancak ikinci derece bir yıldızınki kadardır ve yalnızca devinimleri dikkatle izlendiğinde tanınabilir. Bu görüngülerin tümü de aynı nedenden, yani Dünya’nın deviniminden kaynaklanmaktadır.</p>

  <p class="alnt">Sabit yıldızlar için böyle görüngülerin olmaması bunların ölçülemeyecek kadar uzakta olduklarının kanıtıdır; bu nedenle, dış kürenin (görünüşteki) yıllık devinimi ya da (paralaks) görüntüsü gözle görülmez. Çünkü, görülebilen her nesne için, optikte kanıtlandığı gibi, daha ötesinde artık görülemediği belli bir uzaklık vardır. Yıldızların ışıklarının titremesi de en uzak gezegen Satürn ile sabit yıldızlar küresi arasında hâlâ çok büyük bir uzaklık olduğunu gösterir (çünkü, yıldızlar Satürn’ün çok yakanında olsalardı, onun gibi parlayacaklardı); yıldızlar gezegenlerden en başta bu belirtiyle ayırt edilirler. Dahası, devinen ve devinmeyen cisimler arasında önemli bir fark olması gerekir. Büyük ve soylu yaratıcının kutsal yapıtı işte böylesine büyüktür!</p>

  <p>Çok önemli olan bu onuncu bölüm boyunca Kopernik’in vurgusu, Güneş merkezli bir geometrinin göklerin görünümlerine kazandırdığı “hayranlık uyandıran simetri”, “kürelerin devinimlerindeki ve büyüklüklerindeki uyum” üzerindedir. Güneş merkezdeyse, bir alt gezegenin Güneş’ten uzak görünmesi olası değildir; Güneş merkezdeyse, bir üst gezegen Dünya’ya en yakın olduğunda Güneş’e karşı konumda olmalıdır vb. Kopernik buna benzer uslamlamalarla çağdaşlarını kendi yeni yaklaşımının geçerliliğine inandırmaya çalışmaktadır. Uslamlamaların her biri görünümlerin Batlamyusçu <span style="font-style:italic;">ya da</span> Kopernikçi sistemle açıklanabilen bir yönüne göndermede bulunmakta ve sonra bu uslamlamaların tümü de Kopernik’in açıklamasının nasıl çok daha uyumlu, tutarlı ve doğal olduğunu gösterecek biçimde gelişmektedir. Bu türden çok sayıda uslamlama vardır. Her şeyden önce, uyumdan çıkarılan kanıtlar bir bütün olarak etkileyicidirler.</p>

  <p>Ancak, bu kanıtların hiçbir anlamı da olmayabilir. “Uyum” Dünya’nın devinimini kanıtlamak için garip bir temel gibi görünmektedir; özellikle de gerçek Kopernik sistemini oluşturan karmaşık çemberler yığını bu kavramın anlamını belirsizleştirdiği için. Kopernik'in uslamlamaları pragmatik uslamlamalar değildir. Bunlar uygulamacı astronomun yararcılık duygusuna değil, olsa olsa estetik duygusuna, yalnızca buna seslenirler. Bu uslamlamaların, onları kavramış olsalar bile gökteki önemsiz uyumlar adına dünyada önemli uyumsuzlukları göze almaya yanaşmayacak sıradan kişiler için hiçbir çekiciliği yoktu. Kopernik’in vurguladığı uyum astronomun işini daha iyi yapabilmesini de sağlamadığı için, bu uslamlamalar aslında astronomların da ilgisini çekmiyordu. Yeni uyumlar kesinlik ya da yalınlıkta bir ilerleme sağlamıyordu. Bu nedenle, bu uslamlamalar aslında sınırlı ve belki de usdışı bir matematikçi astronomlar grubuna, zaten bildiklerinden olsa olsa biraz daha iyi sayısal tahminler yapılmasını sağlayan sayfalar dolusu karmaşık matematikle kafaları karışmayacak, matematiksel uyumların peşindeki yeni Platonculara seslenebilirdi ve öyle de oldu. Gelecek bölümde göreceğimiz gibi, iyi bir rastlantı sonucu böyle birkaç astronom vardı. Bu kişilerin çalışmaları da Kopernik Devriminin temel bileşenlerindendir.</p>

  <h2 id="sigil_toc_id_32">Kademeli Devrim</h2>

  <p>Dünya’nın devinimi üzerine kurulu bir astronomik sistemi ilk kez tam olarak geliştiren kişi olduğu için, Kopernik sıklıkla ilk modern astronom olarak anılmaktadır. Ancak, <span style="font-style:italic;">De Revolutionibus</span> metninin gösterdiği gibi, onu son büyük Batlamyusçu astronom saymak için aynı ölçüde inandırıcı kanıtlar bulunabilecektir. Batlamyus astronomisi sabit bir Dünya üzerine kurulan bir astronomiden daha fazlasıydı; Kopernik ise Batlamyus geleneğinden yalnızca Dünya’nın konumu ve devinimiyle ilgili konularda ayrılıyordu. Kopernik’in astronomisinin içinde yer aldığı kozmolojik çerçeve, onun yer ve gök fiziği, hatta sisteminin uygun tahmin sonuçları verebilmesi için kullandığı matematiksel araçların tümü eskiçağ ve ortaçağ bilimcilerinin yerleştirdikleri geleneğe aittir.</p>

  <p>Kimi zaman tarihçiler arasında Kopernik’in eskiçağ astronomlarının sonuncusu mu, yoksa modern astronomların ilki mi olduğu konusunda gergin tartışmalar yaşanmış olsa da bu tartışma ilkece saçmadır. Kopernik ne bir eskiçağ astronomudur, ne de bir modern astronomdur; o, yapıtında bu iki geleneğin karışıp birleştiği bir Rönesans astronomudur. Kopernik’in yapıtının aslında eski mi yoksa modern mi olduğunu sormak, geri kalan her yeri düz olan yolda bulunan bir dönemece girildiğinde, bu dönemecin yolun önceki bölümüne mi, yoksa sonraki bölümüne mi ait olduğunu sormaya benzer. Bu dönemeçten yolun her iki bölümü de görülmektedir ve iki yönde de yol düzdür. Ancak, dönemeçten önceki bir noktadan bakıldığında, yol bu dönemece kadar düz bir şekilde devam ediyor gibi görünür; ilerisi de görünmez. Sonraki bir noktadan bakıldığında ise, yol dönemeçten başlayarak dosdoğru ilerliyor gibi görünür. Bu dönemeç yolun iki bölümüne de aittir ya da ikisine de ait değildir. Yoldaki bir dönüm noktasıdır; tıpkı <span style="font-style:italic;">De Revolutionibus</span>'un astronomik düşüncenin gelişim doğrultusunda bir dönüm noktası olması gibi.</p>

  <p>Bu bölümde buraya kadar esas olarak <span style="font-style:italic;">De Revolutionibus</span> ile önceki astronomi ve kozmoloji geleneği arasındaki bağlantıların üzerinde durduk. Kopernik’in kendisinin de yaptığı gibi, Kopernik’in yeniliğinin boyutlarını dikkate almadık; bunun nedeni, içinde yıkıcı bir güç taşıyan bir yeniliğin sonunda yıkacağı bir geleneğin içinden nasıl çıkabildiğiyle ilgilenmemizdi. Ancak, biraz sonra göreceğimiz gibi, <span style="font-style:italic;">De Revolotionibus'</span>u ele alırken izlenecek biricik meşru yol bu değildir; sonraki Kopernikçilerin çoğu da böyle bir değerlendirme yapmıyordu. On altıncı ve on yedinci yüzyıllarda Kopernik’i izleyenler için <span style="font-style:italic;">De Revolutionibus</span>'un önemi esas olarak, biricik yeni kavramı olan gezegen Dünya’dan ve Kopernik’in bu kavramdan türetmiş olduğu yeni astronomik sonuçlardan, yeni uyumlardan kaynaklanıyordu. Onlar için Kopernikçilik, Dünya’nın üç türlü devinimi olması demekti; başlangıçtaki anlamı yalnızca buydu. Kopernik'in yeniliğini sarmalayan geleneksel kavramlar, onu izleyenlere göre çalışmasının ana öğeleri değildi; çünkü, bunlar geleneksel öğelerdi; Kopernik’in bilime kattığı şeyler değildi. İnsanlar <span style="font-style:italic;">De Revolutionibus</span> konusunda kendisindeki geleneksel öğeler yüzünden kavgaya tutuşmamıştı.</p>

  <p>İşte bu nedenle <span style="font-style:italic;">De Revolutionibus</span> bir yandan yeni bir astronomi ve kozmoloji geleneğinin başlangıç noktası, bir yandan da eski bir geleneğin doruğu olarak görülebilir. Kopernik’in Dünya’nın devindiğine inandırdığı kişiler araştırmalarına Kopernik’in bıraktığı noktadan başladılar. Çıkış noktaları, Kopernik’ten zorunlu olarak aldıkları Dünya’nın devinimiydi; kendilerini adadıkları sorunlar ise eski astronominin Kopernik’i uğraştıran sorunları değil, <span style="font-style:italic;">De Revolutionibus'ta</span> buldukları yeni Güneş merkezli astronominin sorunlarıydı. Kopernik onlara ne kendisinin, ne de öncellerinin ilgilenmek zorunda kalmadıkları bir yığın sorun miras bırakmıştı. Bu sorunların ardına düşülmesiyle Kopernik Devrimi tamamlandı; temelini <span style="font-style:italic;">De Revolutionibus</span>'ta bulan yeni bir astronomi geleneği kuruldu. Kopernik için Hipparkhos, Batlamyus ne idiyse, modern astronomi için de <span style="font-style:italic;">De Revolutionibus</span> odur.</p>

  <p>Bilimin temel kavramlarında büyük değişiklikler aşamalarla olur. Tek bir bireyin yapıtı böylesi bir kavramsal devrimde önde gelen bir rol oynayabilir; ancak bunun nedeni, ya <span style="font-style:italic;">De Revolutionibus</span> gibi bilimi yeni sorunlarla yüz yüze getiren küçük bir yenilik ile bir devrimi başlatması ya da Newton’un <span style="font-style:italic;">Principiası</span> gibi çok sayıda kaynaktan gelen kavramları kaynaştırarak bir devrimi sona erdirmesidir. Bir bireyin yapabileceği yeniliğin ölçüsü sınırlı olmak zorundadır; çünkü araştırmasında geleneksel bir eğitimden edindiği araçları kullanmak zorundadır ve yaşamı boyunca bu araçların tümünün yerine yenilerini koyamayacaktır. O halde, <span style="font-style:italic;">De Re-volutionibus</span>'un<span style="font-style:italic;">,</span> bu bölümün başında uyumsuzluk olarak işaret ettiğimiz unsurlarının çoğu aslında tutarsızlık değildir. <span style="font-style:italic;">De Revolutionibus</span> yalnızca Kopernik Devriminin tümünü bu devrimin adını aldığı bu yapıtta bulmayı umanlara uyumsuz gibi görünür. Böyle bir beklenti yeni bilimsel düşünce biçimlerinin ortaya çıkışına ilişkin bir yanlış anlamadan kaynaklanmaktadır. <span style="font-style:italic;">De Revolutionibus'</span>un eksikliklerini, bütün devrimci yapıtlarda bulunan temel ve ayırt edici özellikler olarak görmek daha doğru olur.</p>

  <p><span style="font-style:italic;">De Revolutionibus'</span>ta göze çarpan uyumsuzlukların çoğu yazarının kişiliğini yansıtmaktadır; Kopernik’in kişiliği, astronomide yeni ufukların açılmasında oynadığı role uygun gibi görünmektedir. Kopernik kendini adamış bir uzmandı. Yeniden canlandırılmış olan Helenistik matematiksel astronomi geleneğine bağlıydı. Bu gelenek kozmolojiyi göz ardı etme pahasına, matematiksel gezegenler sorununu öne çıkarır. Kopernik’in Helenistik öncellerine göre bir dış tekerleme eğrisinin ortaya çıkardığı fiziksel uyumsuzluk Batlamyus sistemi adına önemli bir kusur değildi; Kopernik de, geri kalanı geleneksel olan bir evrende devinen bir Dünya’nın yarattığı uyuşmazlıkların farkına varamıyor, kozmolojik ayrıntılara öncelleri gibi önem vermiyordu. Kopernik için matematiksel ve göksel ayrıntılar her şeyden önce geliyordu; göklerin matematiksel uyumuna odaklanıyor, gözü başka bir şey görmüyordu. Onun gibi uzman olmayan biri için, Kopernik’in evren görüşü sınırlı, değer anlayışı ise çarpıktı.</p>

  <p>Oysa, göklere aşırı bir ilgi duyması ve değer anlayışında bir çarpıklık olması, astronomi ve kozmoloji devrimini başlatan bu adamı niteleyen temel özellikler olarak da görülebilir. Kopernik’in yalnızca göklerle ilgilenmesi işe yaramış olabilir. Böylece astronomik tahminlerin birkaç derecelik uyuşmazlığından o denli rahatsız oluyordu ki bunlara çözüm bulmak çabasıyla Dünya’nın devindiğini öne sürmek gibi aykırı bir kozmolojik düşünceyi benimseyebiliyordu. Bakışları geometrik uyuma o kadar odaklanmıştı ki kendisini benimsemeye iten sorunu çözemediğinde bile, bu aykırı düşünceye yalnızca uyum adına tutunabiliyordu. Aynı sınırlılık, yeniliğinin yol açtığı astronomi dışı sonuçları görmezden gelmesine de yardımcı oluyordu; oysa daha geniş bir açıdan bakanlar bu sonuçları saçma olarak niteliyor, bu yeni görüşü yadsıyorlardı.</p>

  <p>Her şeyden önce, Kopernik’in Dünya’nın deviniminin matematiksel sonuçlarını özenli ve ayrıntılı bir biçimde araştırması, bunları göklere ilişkin mevcut bilgiye uydurması, kendisini göksel devinimlere adamasıyla olanaklı olmuştur. İşte bu ayrıntılı teknik çalışma Kopernik’in gerçek katkısıdır. Kopernik’ten önce de, ondan sonra da daha radikal kozmolojiler önerenler, kaba hatlarıyla sonsuz ve kalabalık bir evren taslağı çizenler olmuştur. Ancak, bunların hiçbiri ortaya <span style="font-style:italic;">De Revolutionibus'</span>un daha sonraki kitaplarına benzer bir çalışma koymamıştır; bu kitaplar astronomun işinin devinen bir Dünya kavramından yola çıkılarak daha uyumlu yapılabileceğini ilk kez kanıtlayan, böylece yeni bir astronomi geleneğini başlatacak sağlam bir temeli hazırlayan kitaplardır. Kopernik’in kozmolojiye ilişkin Birinci Kitap’ı tek başına yayınlansaydı, Kopernik Devrimi bir başkasının adıyla anılır ve bu yerinde de olurdu.</p>
</body>
</html>
