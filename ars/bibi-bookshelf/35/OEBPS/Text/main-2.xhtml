<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre4"><a id="bookmark0"></a>8. Bölüm</h2>

  <p class="calibre4"><a id="bookmark1"></a>KURALSIZLAŞTIRMA</p>

  <p class="calibre4">“Bunları yakmak için sana bir volkan inşa etmem gerekir,” dedi kömürle çalışan elektrik santrallerinde uzman olan bir mühendis bana. 1984 yılında, Pennsylvania’da, Scranton’ın hemen dışında, eski bir kömür madeninin dışında durmuş, dağ gibi bir kömür atığı yığınına bakıyorduk. Yıllar önce yanmaz atık olarak bırakılmış bir yığın; kömür çıkartma sürecinin son aşaması.</p>

  <p class="calibre4">“O zaman sen de bana bir volkan yap.”</p>

  <p class="calibre4">Independent Power Systems (IPS) şirketinin CEO’suydum. Bu, enerji sektöründeki deregülasyona karşılık bir mühendis ve başlangıç parası olarak 1 milyon dolar koyan bir müteahhit ile benim kurduğum bir şirketti.</p>

  <p class="calibre4">Deregülasyon yolundaki ilk adım -ironik bir biçimde- yeni bir düzenleme formatında oldu. Kamu Hizmetlerini Düzenleme Politikaları Yasası (KHDY), adına rağmen düzenleyici olmaktan uzaktı. Bu yasa, 1978 yılında, Kongre tarafından, sanayileşmiş toplumları altüst eden enerji krizi yüzünden çıkartılmıştı. Amaç, elektrik şirketlerinin durumunu, ithal petrole olan bağımlılıklarını azaltacak, sektörde çeşitlilik yaratacak, verimi artıracak, alternatif ve yenilenebilir enerji kaynaklarını geliştirmeyi destekleyecek şekilde değiştirmekti.</p>

  <p class="calibre4">KHDY, enerji üreticisi konumundaki şirketleri, kendi normal kaynaklarını kullanarak (genelde kömür ya da petrol) enerji üreten bağımsız kuruluşlardan tarife dışı fiyat üzerinden enerji almaya zorlayarak, kamu-dışı enerji üreticileri için bir pazar oluşmasına yol açtı.</p>

  <p class="calibre4">Birçok kamu üreticisinin KHDY’ye itiraz etmesine karşın, Yüksek Mahkeme yasayı onayladı. Bu kararlar, IPS gibi şirketlerin önünü açtı.</p>

  <p class="calibre4">Amacımız, yatırımcılarımıza mantıklı bir kar sağlayacak çevre dostu santraller geliştirmekti. IPS, her ne kadar 1980 seçimlerinden hemen sonra kurulmuş olsa da, Yüksek Mahkeme’nin 1982’deki olumlu kararına kadar işe başlamadık</p>

  <p class="calibre4">Mühendis başını kaşıdı. “Şaka yapıyorsun.”</p>

  <p class="calibre4">“Hiç de değil.” Yerden bir parça atık aldım. Yasal açıdan ‘atık’ olarak sınıflandırılan bu madde, toprağa ve suya tehlikeli zehirli maddeler sızdıran benzer yığınlar gibi terk edilmişti.</p>

  <p class="calibre4">Adama döndüm. “Bana, asit yağmuruna yol açmayacak bir volkan yap.”</p>

  <p class="calibre4">Deli olduğumu düşünür gibi, yavaşça başını salladı. Yine de, o ve bir mühendis ekibi, bunu aynen gerçekleştirdi. İrlanda’da inek dışkısını yakmak için kullanılan akışkan-yatak teknolojisini kullanarak, en azından kağıt üzerinde kömür atığını elektriğe dönüştürecek bir buhar kazanı tasarladılar. Ama bu aşamada, her şey sadece kuramsaldı.</p>

  <p class="calibre4">CEO -ve eski bir ekonomik tetikçi- olarak görevim, işin finansman yönünü ayarlamaktı. Bu ciddi olarak zor bir işti; hele, bunun henüz kendini kanıtlamamış bir teknoloji olduğunu göz önüne alırsak. Wall Street’te büyük kurumsal yatırımcıları bize yatırımlarını emanet etmeleri konusunda ikna etmeye çalışarak uykusuz geceler ve sonu gelmeyen haftalar geçirdim.</p>

  <p class="calibre4">Bizim çalıştığımız eyaletlerde kayıtlı olan KHDY-destekli 84 bağımsız enerji şirketinden 7’si dışında tümü iflas etti. Ama 10 yılın sonunda dünyadaki ilk kömürle -hem de atık kömürle- çalışan ve asit yağmuruna neden olmayan santrali yapmış ve işletmeye geçirmiştik. Ek olarak, fazla ısıyı soğutma göletlerine ya da kulelerine göndermek yerine, Pennsylvania’daki yıl boyunca çiçek veren hidrofonik seralara pompaladık. Yanmış kömür atığından çıkan kül ile eski açık madenleri doldurduk ve araziyi yeniden canlandırmak için ağaç diktik.</p>

  <p class="calibre4">Ayakta kalan diğer 6 şirket büyük mühendislik holdinglerine satıldı. IPS tek istisnaydı. Sıkı çalışmamın ve yönetim becerilerimin bunda bir katkısı olduğunu düşünmek istiyorum ama yine de, eski bir ekonomik tetikçiye borçlu olan önemli mevkilerdeki bazı kişilerin de başarımızda payı bulunduğunu itiraf etmek zorundayım.<sup class="calibre8">60</sup></p>

  <p class="calibre4">O günlerde, asit yağmuru kömür kullanımından kaynaklanan en büyük çevresel sakınca olarak kabul ediliyordu; karbondioksit birikiminin sakıncaları henüz konuşulmaya başlanmamıştı. Geri dönüp bakınca, bu, insanı büyük bir hayrete düşürüyor. Ama şimdi fark ediyorum ki, petrol şirketleri o zamanlar sera etkisi yaratan gazlar hakkındaki bilgileri gizli tutmaya kararlıymış.</p>

  <p class="calibre4">IPS’in asit yağmurunu azaltmaktaki başarısı, çevreciler tarafından büyük bir atılım olarak alkışlandı. Endüstri için yeni bir standart oluşturduk. Temsilciler Meclisi tarafından takdir edildik ve <span class="calibre9">Meclis</span> Tutanaklarında Amerikan yaratıcılığının ve girişimciliğinin bir örneği olarak yer aldık.6<sup class="calibre8">1</sup></p>

  <p class="calibre4">Tüm bu deneyim bana deregülasyon hakkında müthiş şeyler öğretti. Her ne kadar Boston Üniversitesi’ndeki hocalarım Frank-lin D. Roosevelt’in düzenleyici politikalarından övgüyle söz etmiş olsalar da, bir ekonomik tetikçi olarak kısıtlamaların azaltılmasını savunan insanlarla çevriliydim. IPS’deki erken başarım, beni hocalarımın yanıldıkları konusunda ikna etmişti. Bana öyle geliyordu ki, deregülasyon yaratıcılığın önünü açıyor ve küçük girişimcinin büyüklerle rekabet edebilmesine olanak sağlıyordu.</p>

  <p class="calibre4">Beni bekleyen bir sürpriz vardı.</p>

  <p class="calibre4">Kömür atığı yakma tesisimiz Ashland petrol şirketinin bir yan kuruluşu tarafından anahtar-teslimi bir proje olarak yapılmıştı. Yani, anlaşma tesisin sabit bir fiyata, belirlenen süre içinde ve çok kesin performans standartlarına göre yapılmasını şart koşuyordu. Ama iş herkesin beklediğinden çok daha çetin çıktı. İşin gerçeği, yan kuruluşu olan şirket bekleneni veremeyince, Ashland’in yönetimi anlaşmayı bozmaya çalıştı. Bereket versin, avukatlarımız anlaşmayı çok sıkı yapmışlardı. Neticede, şirket yaptıkları buhar kazanını söküp, yenisini yapması için bir Alman şirketle anlaşmak zorunda kaldı ve bundan dolayı da bütçelerini neredeyse %30 aştılar. Ashland’in CEO’su öfkesinden neredeyse kalp krizi geçirecekti.</p>

  <p class="calibre4">Tesis sonunda işletmeye alındı. Kısa bir süre sonra da Ashland bize, bizi satın almaya niyetli olduklarını bildirdi. Zararlarını kapatmalarının tek yolu buydu. Suratsız bir Ashland avukatı ve kartvizitlerini vermek zahmetine bile katlanmayan iki çam yarması ile bir toplantı yaptık. Avukat, önerilerini geri çevirmemiz durumunda, hayatımızı çok zorlaştırabileceklerini söyledi. Öyle belli bir şey söylemedi, sadece dava sürecinin yavaşlığı hakkında bir şeyler mırıldandı.</p>

  <p class="calibre4">Bu arada, zihnimde <span class="calibre9">Baba (The Godfather)</span> filminden çok net bir sahne canlandı: Don Corleone ile işbirliği yapmayı reddeden bir Holywood yapımcısının, sabah uyanıp da en sevdiği yarış atının kanlar içindeki kesik başını yatağının içinde bulduğu o meşhur sahne.</p>

  <p class="calibre4">Avukatlarımız büyük olasılıkla davayı kazanacağımızı söylediler; ancak bu süre içinde mahkeme tesisi kapatacağından, borçlarımızı ödemek için gerekli parayı kazanamayacaktık. Dava aylarca sürebilirdi; yani tam olarak Ashland’in avukatının, ben zihnimde kesik at başları ile uğraşırken sözünü ettiği gibi. Elektrik satışından elde edilecek gelir olmayınca da iflasa zorlanacak ve her şeyimizi yitirecektik.</p>

  <p class="calibre4">Borcumun kölesi olmak. Bu benim anladığım bir dildi.</p>

  <p class="calibre4">O akşam sahilde uzun bir yürüyüşe çıktım. Yedi yaşındaki kızım Jessica’yı düşündüm. Ertesi sabah ortaklarımla buluştum. Satmaya karar verdik. Chadbourn&amp;Park avukatlık bürosundaki avukatımızı aradım.</p>

  <p class="calibre4">O da kararımızı onayladı. “Sanırım tek seçeneğiniz bu,” dedi. “Bu adamların şakası yok.”</p>

  <p class="calibre4">Birkaç gün sonra, başlangıçta projeye bir milyon dolar koyan ortağımız Joe Cogen ve Joe’nun avukatıyla birlikte bir ofiste oturmuş, Ashland’in CEO’sunun bizi aramasını bekliyorduk. Joe gözünü daldan budaktan sakınmayan Güney Floridalı bir inşaat müteahhidiydi. Yaklaşık 1.60 boyundaydı ve yerel inşaat ekipleri arasında, programın gerisine düştükleri zaman elinde bir beyzbol sopası ile beliren adam olarak ünlenmişti. Sapayı inşaat kalfasının yüzüne doğru sallar ve “Eğer bu iş zamanında bitmezse, derini yüzerim!” diye bağırırdı. Şimdi ise burnundan soluyarak ve hamurdanarak odanın içinde dolanıp duruyor, ara sıra telefona ve bana doğru kızgın bakışlar fırlatıyordu. Kavgaya hazırlandığını görebiliyordum.</p>

  <p class="calibre4">Yaklaşık on dakika sonra telefon çaldı. Joe’nun avukatı telefonun hoparlörünü açtı. Ashland’in CEO’su, “Merhaba,’’ dedi. Başka hiçbir şey söylemeden -bir nasılsınız bile demeden- bir rakam söyledi. Saçma denecek kadar düşük bir rakamdı.</p>

  <p class="calibre4">Joe telefona koştu. “Bu bir hakaret!” dedi bağırarak. “O lanet olası teklifini alıp, ne yapacağını biliyorsun değil mi?”</p>

  <p class="calibre4">Telefon kapandı. CEO telefonu suratımıza kapatmıştı.</p>

  <p class="calibre4">Joe, hırsla odadan çıkıp, kapıyı da arkasından çarptı.</p>

  <p class="calibre4">O an dehşete kapıldığımı söylemek zorundayım, 44 yaşındaydım ve Ashland ile bir anlaşmaya varamazsak, bir daha iş bulamayacağıma emindim; belki Joe’nun yaptığı binalardan birinde amele olarak çalışmak dışında. Ama oturup beklemekten başka yapabileceğim bir şey de yoktu.</p>

  <p class="calibre4">Bir saat geçmeden Ashland’den bir avukat Joe’nun avukatını aradı. Taktiğimiz işe yaramıştı. Pazarlığa hazırdılar. Sonunda, her üç ortak için de karlı bir anlaşma oldu. Yine de, büyük bir hayal kırıklığı içindeydim. Bu projeden kendime bir kariyer yapmayı planlamıştım ama onun yerine işimden olmuştum.</p>

  <p class="calibre4">IPS her ne kadar KHDY’nın belirlediği hedeflere ulaşmış olsa da, son kertede, sadece büyük bir petrol şirketinin piyonu olmuştuk. Yeni bir teknoloji geliştirmekte onlara yardımcı olmamız için bizi kullanmışlar, sonra da bir kenara atmışlardı. Artık bütçe aşımının sadece bir bahane olduğuna ve en başından beri bu tesisi ele geçirmeyi planladıklarına inanıyorum. Taktikleri aslında yasal bir gasptı. Benzer olaylar diğer şirketlerin de başına gelmişti.</p>

  <p class="calibre4">Ashland bizi satın aldıktan birkaç ay sonra Joe Cogen ile bir öğle yemeğinde biraraya geldik. Gençliğinde gördüğü kovboy filmlerinden söz etti. Bunların birkaçında Ronald Reagan’ın da rol aldığını anımsıyordu. “Bu filmlerin çoğu,” dedi, “yasanın geçerli olmadığı ya da şerifin çiftlik sahibi bir ‘baron’un ahlaksız bir kuklası olduğu kasabalardaki insanların dertleriyle ilgiliydi. Filmin kahramanı beyaz atının üzerinde gelir ve kasabada düzeni sağlardı.”</p>

  <p class="calibre4">Çatalını masaya bırakıp bana baktı. “Öyle görünüyor ki, bu de-regülasyon fikri sadece yasadışılık için bir bahane. Bu durumda Re-agan ahlaksız şerif oluyor, beyaz atın üzerindeki kurtarıcı değil.”</p>

  <p class="calibre4"><span class="calibre5">*</span></p>

  <p class="calibre4">Yasaların geçerli olmadığı yerlerde, güçlü ve acımasız olan egemen olur. Yasal bir sistemin ana nedeni, zayıf ve savunmasız olanı korumaktır. İster Vahşi Batı’nın kasabalarında, isterse günümüz Afganistan’ında olsun, yasaların -ya da onları uygulayacak olanların- yokluğu, güçlü olanın haklı olana üstün geleceğini garanti etmekle aynı şeydir. Deregülasyonun yeniliğe giden kapıyı açmadığını acı bir şekilde de olsa, öğrendim. Küçük girişimcinin büyüklerle rekabet etmesi için bir olanak sağlamıyordu. Bu izlenimi veriyor, sonra da bunu güçlünün gücünü kullanması için bir yol olarak kullanıyordu.</p>

  <p class="calibre4">Sonunda asıl kaybedenler tüketiciler oldu. Birçok küçük üreticinin sonunu getiren kesintiler de dahil, tüketiciler çok daha yüksek ücretler ödemek zorunda kaldılar. Bazı belediyeler eğitim, sağlık ve diğer sosyal projelere ayırdıkları vergi gelirlerini iflas etmiş enerji sistemlerini kurtarmak için kullanmak zorunda kaldılar. Çakalların yaptıkları sonunda semeresini vermişti.</p>

  <p class="calibre4">Enron dolandırıcılığı herkesin bildiği bir örnektir. Bir diğeri de tüm Kaliforniya eyaletidir. <span class="calibre9">The Nation</span> gazetesi, Demokrat Vali Gray Davis’in etrafını saran fiyaskoyu ve Kaliforniya’daki elektrik şebekesiyle ilgili skandalı araştırdıktan sonra 12 Şubat 2001 tarihinde şu sonuca vardı:</p>

  <p class="calibre4">Geçtiğimiz bahardan bu yana Kaliforniya’nın siyasi havasını kesintiler, voltaj düşüklükleri ve tavan yapan elektrik fiyatları belirledi. Bunlar, ‘kamu hizmetlerinin deregülasyonu’ lafını günlük bir söze dönüştürdüler...</p>

  <p class="calibre4">Ve hem ekonomide hem de ekolojik anlamda yol açtıkları şok dalgalarının yeni yüzyılda da etkisini göstereceği bir kriz yaratmaya yardım ettiler.6<sup class="calibre8">2</sup></p>

  <p class="calibre4">Haziran 2000 ile Haziran 2001 arasındaki elektrik kullanımı o zamana kadar görülmemiş bir şekilde, %14 azaldı. Vali Davis görevden alındı ve yerine Cumhuriyetçi Arnold Schwarzenegger geldi.6<sup class="calibre8">3</sup> Kaliforniya ekonomisi bir daha asla kendine gelemedi. Hep, gevşek ya da rafa kaldırılmış düzenlemeler ve yetkisizleşti-rilmiş uygulayıcılar yüzünden.</p>

  <p class="calibre4">Sonunda KHDY büyük enerji şirketleri için bir nimet oldu. Bir zamanlar denetlenen ve belli coğrafik alanlar ile sınırlanan bu tekeller büyüyüp, çok daha büyük ve denetlenmeyen devasa holdinglerin birer parçası oldular.</p>

  <p class="calibre4">Florida Power&amp;Light (FPL) kendi holding şirketi olarak FPL grubunu yarattı; daha hala kendi özgün bölgesinde çalışmayı sürdürüyor ama aynı zamanda Maine’de hidroelektrik santralleri, Kaliforniya ve Arizona’da güneş enerjisi tesisleri ve 21 eyalette ve Kanada’da rüzgar çiftlikleri var.</p>

  <p class="calibre4">Duke Power, kendini Duke Energy olarak yeniden yapılandırdı; başlangıçtaki Kuzey Carolina operasyonlarına ek olarak, şimdi Kanada ve Latin Amerika’da tesisleri var.</p>

  <p class="calibre4">Baltimore Gas&amp;Electric, web sitesinde yazılanlara göre (Nisan 2009) Maryland eyaletindeki özgün lisans bölgesine ek olarak, ‘ABD üzerinde stratejik olarak dağılmış elektrik santralleriyle büyük bir enerji üreticisi olan’ Constellation Power şirketini yarattı.</p>

  <p class="calibre4">IPS, deregülasyon sonuçları hakkında ilk elden deneyim sahibi olmamı sağladı. KHDY, birçok açıdan bir denemeydi. Onu, Büyük Bunalım sırasında çıkartılan yasa ve düzenlemeleri iptal eden bir dizi yasa izledi ve bu da kapitalizmin o sapkın şeklini doğurdu.</p>

  <h2 class="calibre4" id="sigil_toc_id_9"><a id="bookmark2"></a>9. Bölüm</h2>

  <p class="calibre4"><a id="bookmark3"></a>DÜZENLEME DÜMENİ</p>

  <p class="calibre4">“Bazı sanayi dalları ciddi anlamda denetlenmeli, yoksa kendi kendilerini yok edecekler,” derdi Prof. Ashton, Boston Üniversi-tesi’ndeki iş idaresi derslerinde.</p>

  <p class="calibre4">Bizim ahlaklı birer yönetici olmamızı istemesine ilaveten, sınırsız rekabetin her zaman sağlıklı bir şey olmadığı fikrini de biz-lere aşılamayı umuyordu. “İşin içinde ne zaman büyük miktarda sermaye olsa,” derdi, “çok fazla rekabet felaketle sonuçlanabilir.”</p>

  <p class="calibre4">Devleti sırtından atmak isteyen büyük holding sahiplerinin amansız çabalarından dolayı karmaşaya sürüklenen işletmeleri anlatırken kullanmayı en sevdiği örnekse demiryollarıydı. “O delice Monopoly oyununu kazanmak için hile yaptılar, birbirlerini ve halkı soydular, kısacası ellerinden gelen her şeyi yaptılar,” derdi, başını kızgınlıkla sallayarak “Sonuç olarak da demiryolları yara aldı, hatta öldü.”</p>

  <p class="calibre4">Havayolları sektörünün de aynı yolda olmasından endişe ediyordu. “Eğer ABD havayolları sektörü ciddi olarak denetlenmezse ya da diğer birçok ülkede olduğu gibi bunlar devletin mülkiyetine alınmaz da birkaç şirketin aynı hatlar için rekabete girmelerine izin verilirse ve bilet fiyatları tabana vurursa, bunun sonu felaket olur,” diyordu.</p>

  <p class="calibre4">Prof. Ashton sanki Milton Friedman’ın kuramlarını öngörmüştü ve onun iddialarını, daha o ortaya atmadan çürütmeye çalışıyordu. Prof. Ashton’ın, Friedman’ı etkileyen iki ekonomist olan Ludwig von Mises ve Friedrich von Hayek’i gayet iyi tanıdığını biliyorum.</p>

  <p class="calibre4">20. yüzyıl ortalarında, dönemin en önemli ekonomistlerinden ve sosyal düşünürlerinden biri olan Mises, şiddetle müdahalesiz serbest pazarı savunuyordu. Kendini serbest pazar kapitalizmine adamış olan Hayek de Gunnar Myrdal ile birlikte 1974 Nobel Ekonomi Ödülü’nü paylaşmıştı ve Friedman gibi, o da hem Margaret That-cher’ın, hem de Ronald Reagan’ın politikalarını şekillendirmede etken olmuştu. Kendisini en çok etkileyen ekonomik kuram sorulduğu zaman Thatcher çantasına uzanmış, içinden Hayek’in <span class="calibre9"><sup class="calibre8">Ö</sup>zgürlük Anayasası (The Constitution of Liberty)</span> adlı kitabını çıkartmış ve başının üzerine kaldırarak, “Bu İncil’dir,” diye beyan etmişti.</p>

  <p class="calibre4">Yeni Anlaşma sonrasında, ABD’de deregülasyona tabi tutulan ilk sektörün ulaşım ve beraberinde enerji olması Prof. Ashton’ı son derece rahatsız etmiş olmalı. Başkan Richard Nixon 1971 yılının sonlarına doğru gerek demiryolu, gerekse de kamyon taşımacılığının daha serbest bırakılması konusunda Kongre’ye bir öneri sunmuştu.</p>

  <p class="calibre4">Gerald Ford 1976’da Demiryollarını Canlandırma ve Denetleme Reformu Yasası’nı alelacele yürürlüğe soktu. Jimmy Carter 1978’de Havayolları Deregülasyon Yasası’nı, 1980’de de Staggers Demiryolu Yasası<a id="footnote1"></a><sup class="calibre8"><a href="#bookmark4">1</a></sup> ile Kamyon Taşımacılığı Yasası’nı geçirmek için Kongre’de lobi yaptı. Bunların hepsi birleşince, bu deregülas-yon başarıları, 1880’lerin sonlarına doğru başlayan eğilimleri tersine çevirdi. Bunların her birinde, rakip şirketlerin birbirlerinin fiyatlarını kırmalarına izin verdi. Ve sonunda birçok şirketi batağa sürükledi.</p>

  <p class="calibre4">Bu deregülasyon çılgınlığında liberal Demokratlar’ın oynadıkları rol Mises, Hayek ve Friedman’ın etkisinin bir göstergesidir. Başkan Carter, havayollarının deregülasyona tabi tutulmasında bir uzman kabul edilen Demokrat ve liberal ekonomist ve sonuçta ‘Havayollarında Deregülasyonun Babası’ lakabı verilen Al-fred Kahn’dan etkilenmişti. Sivil Havacılık Kurumu’nun Yönetim Kurulu Başkanı olarak, People Express’den Southeast Airlines’a kadar düşük maliyetli taşımacı şirketlerin önünü açtı ve sonunda başında olduğu kuruluşun battığını da gördü.</p>

  <p class="calibre4">Deregülasyonla birlikte aralarında People Express, Southeast ve TWA’nın da bulunduğu düzinelerle havayolu iflasa sürüklendi. Bunları, ilgili yan sektörlerdeki bir dizi iflas izledi; hazır yemek şirketleri, seyahat acenteleri, yedek parça sağlayıcıları ve batan şirketlere hizmet veren diğerlerinin yanında, pilotlar, kabin görevlileri, teknisyenler ve bagaj görevlisi gibi birçok havayolu çalışanı işini kaybetti.</p>

  <p class="calibre4">Eski düzenleme/denetleme politikaları sayesinde gelişen ve büyüyen Delta, Northwest Airlines, United, US Airways ve Conti-nental Havayolları gibi birçok şirket de iflas için başvuranlar arasında yer aldı.</p>

  <p class="calibre4">2005 yılında internet dergisi S/afe’de yayınlanan ‘Havayolu Şirketleri Neden İflas Ediyor?’ başlıklı yazısında, Daniel Engber şöyle yazmıştı:</p>

  <p class="calibre4">Bilet fiyatları ve uçuş hatları dahil, sektörün her yönden federal bir kurum tarafından kontrol edildiği eski günlerde, havayolu şirketleri neredeyse hiçbir zaman iflas etmemişti. Bu kurum, aynı zamanda bir havayolu iflasın eşiğine geldiği zaman da devreye girerdi. Bu tür devlet gözetimleri 1978 yılında çıkartılan ve pistleri ye-niyetme şirketlere de açan ABD Havayolları Deregülas-yon Yasası ile birlikte sona erdi...</p>

  <p class="calibre4">Havayolları diğer tüm şirketlerden daha sık iflas ediyor gibi görünüyor. Ama örneğin iletişim sektörü gibi, deregülasyona tabi tutulan diğer sektörlerdeki şirketler de son yıllarda benzer bir manzara sergiliyor...</p>

  <p class="calibre4">Deregüle edilen havacılık endüstrisinde biletler bir mal gibidir, birden fazla taşıyıcı aynı hatta hizmet verdiği için, müşteri de en ucuz olanını tercih eder.64</p>

  <p class="calibre4">Sektörleri yöneten kuralların bir kenara atılmasının yol açtığı zararı gösteren kanıtların dağ gibi yığılmasına karşılık, bu hareketin birçok destekleyicisi vardı.</p>

  <p class="calibre4">“Deregülasyon geleceğin modası,” demişti bize bir yemek sırasında MAIN’in 1978 yılındaki Yönetim Kurulu Başkanı Paul Priddy. Priddy’nin sınırlı-devlet felsefesi, MAIN’in eski Yönetim Kurulu Başkanı Jake Dauber’in görüşünü yansıtıyordu. “Sınırlandırılmamış iş hayatı bizim komünizme yanıtımızdır. Buradaki her birinizin... (Kollarıyla tüm odayı taradı.) artık çoğunluğa katılma zamanıdır! Kısıtlamaları kaldırın, kaldırın, kaldırın...”</p>

  <p class="calibre4">MAIN gibi danışman kuruluşlar 1970’ler ve 1980’ler boyunca Brookings Enstitüsü, Amerikan Girişimciler Enstitüsü ve Was-hington’daki diğer düşünce kuruluşları gibi aktif olarak deregü-lasyonu desteklediler. Eğer Prof. Ashton gibilerinin düşüncelerine inanmaya devam edecek kadar inatçı biriyseniz, vatansever olmayan biri olarak görülüyordunuz.</p>

  <p class="calibre4">Kalben, şirketlerin yasal sınırlamalara ihtiyaçları olduğunu hissediyordum. Priddy bu lafı söylediğinde, ekonomik bir tetikçi olarak 7 yıllık bir deneyime sahiptim; rüşvetin, yolsuzluğun, yozlaşmanın yaygın olduğunu biliyordum; en azından Üçüncü Dünya’da iş yapan ABD şirketleri arasında. Felsefik bir bakış açısından bana öyle geliyordu ki, bir demokraside çoğunluğu savunmak için kurallara gereksinim vardı. Gerçekten demokratik seçimler, bizleri şirketler tarafından suistimal edilmekten ve ekonomik kaostan koruyacak yasaları destekleyen liderleri iş başına getirecekti. Şirketlerin, kısıtlamaları kaldırmak ve böylece hepimizi tehlikeye atmak yolunda lobi yapmak ya da politikacılara rüşvet vermek için atacakları her adım çoğunluğun yararına olmayacak ve dolayısıyla, tanım olarak anti-demokratik olacaktı.</p>

  <p class="calibre4">Bu düşüncemi bir kez, MAIN’deki bir grup arkadaşıma da söylemiştim. Bana bakışları, eğer işime değer veriyorsam bu tür düşünceleri kendime saklamam gerektiği hakkında oldukça güçlü bir göstergeydi. Neticede kalbim mantığıma -ve profesyonel hırsıma-yenik düştü. Ama bu benim için de sonun başlangıcı oldu; birkaç yıl sonra işimi bırakmam konusunda kendimi ikna etmemi sağlayan etmenlerden biri.</p>

  <p class="calibre4">Kongre, birbiri ardından yasa çıkartmaya başladı; eyaletler arası otobüsler 1982 yılı Otobüs Denetim Reformu Yasası altında deregüle edildi. Yük taşımacılığı 1986 yılı Karayolu Taşımacıları Deregülasyon Yasası ile. Denizyolu taşımacılığı 1984 yılı Deniz Taşımacılığı Yasası ve 1998 yılı Deniz Yük Taşımacılığı Reform Yasası ile.</p>

  <p class="calibre4">*</p>

  <p class="calibre4">Sık sık Claudine’in verdiği ilk eğitimimi düşünüyordum. “Sürekli yapman gereken önemli bir şey, çalıştığın ülkelerdeki liderleri, şirketleri kısıtlayan yasaları gevşetmek konusunda ikna etmektir,” demişti.</p>

  <p class="calibre4">Commonwealth Caddesi’nin ortasındaki çimenlik alanda yürüyorduk. Onun dairesinden çıkmıştık, ortalıkta göründüğümüz nadir anlardan biriydi. Başında, yüzünün çoğunu örten bir eşarp, üzerinde de uzun ve bol bir palto vardı. MAIN’deki tanıdıklarımdan biri görse, taşradan gelen teyzem olduğu hakkında en ufak bir şüphe duymazdı. “Çevreyi koruyan, şirketlerimize vergi yükü getiren ya da çalışanların ücretlerini artıran düzenlemelerde attıkları her geri adımla kendi paylarının da artacağını anlamalarını sağlamalısın,” diye uyarmıştı.</p>

  <p class="calibre4">Bir bankta oturmuş, <span class="calibre9">Boston Globe</span> gazetesi okuyan bir adamın yanından geçiyorduk. “İşte senin can düşmanının gölgesi,” dedi gazeteyi göstererek. “Çapraz Mülkiyet Yasası’nın Endonezya ve İran gibi yerlere yayıldığını görmek istemeyiz.”</p>

  <p class="calibre4">Claudine, 1960’ların sonlarına doğru başlayan ve medya patronluğunda tekelciliği önlemeye yönelik çabaların bir parçası olan son yasadan söz ediyordu. Bu yasalar, aslında televizyonun giderek artan etkisine bir yanıt ve Senatör Joseph McCarthy’nin ‘Kızıl Tehlike’ soruşturmalarının haber yayıncıları üzerindeki olumsuz etkilerine bir tepki olarak ortaya çıkmıştı. Çeşitliliği savunanların varsayımı, medya mülkiyeti ne kadar dağınık olursa, halkın tarafsız bilgiye ulaşma olasılığının da o kadar fazla olacağıydı. 1964 yılında, Yerel Televizyon Çoklu Mülkiyet Yasası kabul edilmişti. Sekiz ve daha az sayıda televizyon kanalının yayın yaptığı pazarlarda, aynı kişi ya da kuruluşun birden fazla televizyon kanalına sahip olmasını yasaklıyordu. 1970 yılında çıkartılan Radyo ve Televizyon Çapraz Mülkiyet Yasası, şirketlerin aynı pazarda hem televizyon, hem de radyo istasyonu işletmelerine engel olmuştu. Benzer bir şekilde, hem bir televizyon istasyonuna hem de bir gazeteye sahip olmak 1975 yılında yasaklanmıştı.</p>

  <p class="calibre4">Savunucuları, bu yasaları basın özgürlüğünün çağdaş köşe taşları olarak sergilemişlerdi. Muhalefet ise işadamlarının açık bir pazarda medya kuruluşlarını alıp satmalarının sınırlandırılması-nın anayasaya aykırı olduğunu savunuyordu. Ne zaman bir politikacının bunun aksini söylediğini duysam, aklıma hemen Clau-dine geliyordu. Aslında o, savunduğu politikaları asla süslü püslü ilkelere sarıp sarmalayıp o şekilde yutturmaya çalışacak kadar ik-yüzlü biri değildi. Büyük şirketlerin medyayı kontrol etmelerini istiyordu, çünkü bu onları güçlü kılıyordu.</p>

  <p class="calibre4">Kazanan Claudine’in tarafı oldu.</p>

  <p class="calibre4">Reagan’ın liderliğinde deregülasyon, medya şirketlerinin neredeyse tekelci bir kontrole sahip olmalarının yolunu açtı. Birinci Bush yönetimi, yayın lisansı sahiplerinin, kamusal önemi olan tartışmalı konuları ‘dürüst, adil ve dengeli’ bir şekilde sunmalarını öngören ve bir Federal İletişim Kurulu<a id="footnote2"></a><sup class="calibre8"><a href="#bookmark5">2</a></sup> (FCC) politikası olan Hakkaniyet Doktrini’ni sonlandırmaya çalıştı.</p>

  <p class="calibre4"><span class="calibre9">Meredith Corp.</span> ve <span class="calibre9">FCC</span> (1987) davasında, mahkemeler FCC’nin Hakkaniyet Doktrini’ni düzenleme sorumluluğunun olmadığına karar verdiler; söz konusu doktrin aynı yıl yürürlükten kaldırıldı.</p>

  <p class="calibre4">Başkan Clinton yönetimi sırasında 1996 yılında çıkartılan İletişim Yasası ise bir dizi şirketin satın alınması ve şirket birleşmelerine, rekabette düşüşe, ticari radyo istasyonlarının sayısında önemli bir azalmaya ve kablo şirketlerinin müşterilerinden aldığı ortalama ücretlerde ciddi artışlara yol açtı.</p>

  <p class="calibre4">Medya sektöründeki deregülasyon dalgası, medya şirketlerinin sayısında ciddi sayıda bir düşüşe yol açtı. Bu kitabın 3. Bölümü’nde sözünü ettiğim gibi, 1983 yılında ABD’deki tüm haber medyasının çok büyük bir çoğunluğu 50 şirketin elindeyken, bu sayı 2004 yılında 6’ya inmişti: Time Warner, Disney (ABC’nin sahibi), Mur-doch’a ait News Corporation, Bertelsmann, Viacom (eski CBS) ve General Electric (NBC).</p>

  <p class="calibre4">İletişim sektöründeki deregülasyon çok ciddi bir kamusal tartışmayı tetiklemiş olabilir, en azından medyanın kendi de doğrudan etkilendiği için. Ancak, bugünkü ekonomik kriz açısından bakınca, en zararlı etkisi, bankacılık, finans ve sigorta sektöründeki değişiklikler yüzünden ortaya çıktı.</p>

  <p class="calibre4">Bizi Büyük Bunalım’dan çıkartmakla görevlendirilen yetkililer, paramızı idare edenleri denetleyen yasalarda büyük çaplı bir reform gerektiğini görmüşlerdi. Bankaların kötüye kullanılmasının korkunç sonuçlarına şahit olmuşlar ve bunun sonucunda, bu tür olayların tekrarını önlemek amacıyla bir dizi düzenleme getirmişlerdi. Bunlar içinde en önemlisi, 1933 yılında çıkartılan ve aynı şirketin hem yatırım bankacılığı, hem ticari bankacılık hem de sigorta hizmetleri vermesini yasaklayan Glass-Steagall Yasa-sı’ydı. Bu yasa, istikrarlı bir ekonomi için daha birçok düzenleme ile de desteklendi.</p>

  <p class="calibre4">Reformlar İkinci Dünya Savaşı’ndan sonra da devam etti. Bankacılık sektörünün rekabeti azaltan bir dizi birleşmeye doğru gidiyor olmasından kaynaklanan endişelerden dolayı, 1956 yılında Başkan Eisenhower yönetimi altında Banka Holding Şirket Yasası çıkartılmıştı. Bu yasa, bir banka holdinginin kuruluşunun Merkez Bankası Yönetim Kurulu’nca onanması şartını getiriyordu. Ek olarak, merkezi bir eyalette bulunan bir banka holdinginin başka bir eyalette de bir banka almasını ve bankaların birçok bankacılık-dışı faaliyetlerde bulunmalarını yasakladı.</p>

  <p class="calibre4">Bu süreç, 'serbest pazar’ çılgınlığının başlaması ile tersine döndü. Banka Holding Şirket Yasası’nın eyaletlerarası kısıtlamaları 1994 yılında çıkartılan Riegle-Neal Eyaletlerarası Bankacılık ve Şubeler Etkinlik Yasası ile fesh edildi. 1999 yılında çıkartılan Gramm-Leach-Bliley Yasası, Glass-Steagall Yasası’nın daha önceden iptal edilmemiş kısımlarını da feshetti.</p>

  <p class="calibre4">Clinton’ın ekonomi ekibi Reagan ve Bush’un politikalarını kopyaladı. Thom Hartmann’ın yeni kitabı Threshold’da işaret ettiği gibi:</p>

  <p class="calibre4">Bill Clinton, ABD Başkanı olarak yemin etmeden hemen birkaç hafta önce Goldman Sachs CEO’su Robert Rubin (tam o sıralarda Goldman’dan son yılı için 40 milyon dolarlık bir çek almıştı ve çok yakında da Clinton’un ‘Yeni Sözleşme’yt yürürlüğe sokmaktan sorumlu kılacağı ekonomik ekibin başına geçecekti) ve Alan Greens-pan tarafından ziyaret edildi.</p>

  <p class="calibre4">Rubin ve Greenspan, devletin savaşlar ve suç dışında bir şeye çözüm getirebileceğine inanmayan bir düşünce tarzının temsilcileriydi...</p>

  <p class="calibre4">Bu ikili Clinton’a hükümetlerin yerini, büyük ölçüde devlet kontrolünün dışında çalışan şirketlerden oluşan ekonomilerin alacağını söylediler. Para (kapital) dünya üzerinde herhangi bir yere serbestçe gidebilecekken, insanların (işçiler) dolaşımı yeni dünya pazarının herhangi bir noktasındaki olası karı en üst düzeye çıkartmak amacıyla sıkı bir şekilde denetlenmeye devam edecekti. Halka karşı sorumlu, egemen bir varlık olarak bir ülke fikri onlara tuhaf ve çağ dışı geliyordu. Onların düşüncesine göre insanlar (ve ülkeler) ekonomik güçlere hizmet etmek için vardı, tersi değil.<sup class="calibre8">65</sup> <span class="calibre9">[Tüm parantezler özgün metindedir.]</span></p>

  <p class="calibre4">Bu deregülatif eylemlerin doğrudan bir sonucu da, ülkenin en büyük bankalarının diğer bankaları satın almaları oldu. Satın almaları, birleşmeler izledi ve konsolidasyonlar birbiri ardına gelmeye başladı. Bunlar arasında en bilinenleri, Citibank ile bir sigorta şirketi olan Travelers Group’un evlilikleri ve BankAmerica ile Na-tions-Bank’ın birleşmeleriydi. Bu ikincisi Bank of America adını aldı ve ABD’nin yedinci büyük bankası olan FleetBoston Financi-al’ı ve kredi kartı devi MBNA'yı satın aldı. Bu tür konsolidasyon-ların gerçekleşmesi Glass-Steagall Yasası altında olanaksız olurdu. Neticede, hem George W. Bush, hem de Barack Obama yönetimlerinin başlarına bela oldular.</p>

  <p class="calibre4">“Ronnie Reagan beyaz atından inip sahtekar şerif yıldızını taktığı zaman,” dedi Joe Cogen, şirketimizi Ashland petrol şirketine sattıktan sonra yediğimiz öğle yemeği sırasında. “Hapishanedeki tüm hücrelerin kapısını açtı ve dolandırıcılarla dilencileri serbest bıraktı. Bunlar, Ashland’in CEO’su gibi takım elbise giyen ve kravat takan yüksek sosyete tipleri ama görünüşlerine aldanma. Aslında hepsi de, kendilerini durduracak hiçbir yasa olmayan bir sürü hırsız.”</p>

  <p class="calibre4">2009 yılında gazete manşetlerini okuyup, televizyonda haberleri dinlerken hep Prof. Ashton’ı düşündüm. Hala hayattaysa, sanırım biz insanların, bizi korumak için çıkartılan bu yasaların kaldırılması nedeniyle çektiğimiz sıkıntılara pek şaşırmamıştır. Bu yasalardan vazgeçmek, tahmin edilebileceği gibi bugün karşı karşıya olduğumuz ekonomik tsunamiye yol açmıştır.</p>

  <p class="calibre4">Eski hocamın dediği gibi, “Bazı sektörler çok yoğun olarak de-netlenmelidir, yoksa kendi kendilerini yok ederler.”</p>

  <p class="calibre4">Ne yazık ki, deregülasyon çabaları ile birlikte yanıltıcı muhasebe yöntemlerini yasallaştırma yolunda bir eğilim de belirdi. Kı-sa-vadeli karlarını artırma gayreti içindeki büyük şirket CEO’ları bazı çok önemli gerçek masrafları gözardı edecek bir sistem geliştirdiler.</p>

  <p class="calibre4">Müzik dünyasının en sevilen simalarından birinin karısı, dünyamızın en vahşi ve el değmemiş yerlerinden birinde sahte muhasebenin gerçekleri ile karşı karşıya geldi.</p>

  <h2 class="calibre4" id="sigil_toc_id_10"><a id="bookmark6"></a>10. Bölüm</h2>

  <p class="calibre4"><a id="bookmark7"></a>YANILTICI MUHASEBE</p>

  <p class="calibre4">Daha önce, Texaco aleyhine dava açan 30 bin Ekvadorludan söz etmiştim. (Texaco daha sonra Chevron tarafından satın alınmıştır.) Şirket, yağmur ormanlarının büyük bir bölümünün yok olmasından sorumluydu ve faaliyetlerinin sonucu olarak ortaya çıkan zehirli atıklar çok sayıda insanın ölümüne, binlercesinin de kronik hastalıklara yakalanmasına yol açmıştı.<sup class="calibre8">66</sup></p>

  <p class="calibre4">“Korkunçtu,” dedi Trudie Styler bir yemek sırasında. Trudie sahadan daha yeni dönmüştü. O ve kocası Sting, petrol şirketine karşı duran yerel halkın ateşli birer destekleyicisiydi. “Daha önce hiç böyle bir şey görmedim. Neredeyse 30 yılı aşkın bir süredir orada duran muazzam petrol havuzları. Petrole bulanmış kuşlar. Zehirli su yüzünden tüm vücutları lezyonlarla ve cerahat dolu yaralarla kaplı çocuklar. Çocuklar! Ne kadar masumlar ve yaşamları mahvoldu.” Sinirinden titriyordu. “İnsanlar sürekli ölüyorlar... Ülkenin en değerli toprak parçası üzerinde yaşayan Ekvador vatandaşlarının, ülkedeki en fakir ve sefil insanlar olmaları ne kadar acı bir şey.”</p>

  <p class="calibre4">“Ve ABD’deki tüketicilerin çoğunun tüm bunlardan haberi bile yok,” diye ekledi Steven Donziger. New Yorklu bir avukat olan Ste-ven yaşamının 10 yılından fazlasını bu davaya adamıştı.</p>

  <p class="calibre4">Bu söz, bugün dünyada birçok olayın ardındaki üzücü gerçeği ve muhasebe yöntemlerimizin, ürünlerin gerçek maliyetini belirlemede ne kadar yetersiz kaldığını ifade ediyor. Petrol, kaynak sahiplerine hakkının ödenmediği, gerçek değerinin verilmediği, onlardan yararlananların ise gerçek maliyete yaklaşmaktan bile uzak bedeller ödediği tipik bir örnek.</p>

  <p class="calibre4">Petrol sızıntılarının yol açtığı milyarlarca dolarlık temizlik giderinden başka, bu tür felaketler yüzünden ödenen başka bedeller de var: Çekilen acılar, yitirilen yaşamlar, dağılan aileler, harcanan gerçek ekonomik gelişme fırsatları ve sonsuza dek yok olan hayvanlar ile bazıları kanser, multipl skleroz ve diğer hastalıklara çare olabilecek bitkiler.</p>

  <p class="calibre4">Ekvador olayını bir akşam yemeği sırasında bir grup Wiscon-sin Üniversitesi öğrencisine anlattım.</p>

  <p class="calibre4">“Bu, akla şu soruyu getiriyor,” dedi uzmanlığını finans bölümünde yapan Saralı. “Bugün hepimize öğretilen sahte rakamları kullanmak yerine, gerçek muhasebe yöntemleri kullanmaya zorlanmış olsaydı, Texaco ne yapardı?”</p>

  <p class="calibre4">“Dış etmenler,” diye araya girdi bir başka öğrenci.</p>

  <p class="calibre4">“Kesinlikle öyle.” Kaşlarını çatan Saralı bakışlarını masada-kilerin üzerinde dolaştırdı. “Kontrat Ekvador devleti ile Texaco arasında imzalandı. Yerel halk pazarlık masasına alınmadı bile.”</p>

  <p class="calibre4">Tükettiğimiz mal ve hizmetlerin bedeli belirlenirken birçok maliyet unsuru hiçbir zaman göz önüne alınmaz. Bunlar ‘dış etmenler’ olarak sayılır. Bunlar arasında kaynakların yok edilmesinin sosyal ve çevresel maliyeti, çevre kirliliği, yaralanan, hastalanan veya çok az sağlık hizmeti alan işçilerin ya da bu hizmeti hiç alamayanların topluma getirdiği yük; tehlikeli maddeleri pazarlamalarına izin verilen, atıklarını nehir ve denizlere döken, çalışanlarına asgari ölçülerde yaşamalarına bile imkan vermeyen düşük ücretler ödeyen, standart altı çalışma koşulları sağlayan, kamuya ait doğal kaynakları piyasa-altı fiyatlardan alan ve çeşitli sübvansiyon ve muafiyetler tanınan şirketlere yapılan dolaylı desteklemeler; vergi verenlerin ceplerinden çıkan büyük çaplı reklam kampanyaları ve lobicilik faaliyetleri ile karmaşık ulaşım ve iletişim sistemleri; şirketlerin vergi matrahlarından düştükleri, yöneticilerin şişirilmiş maaşları, ikramiyeleri, ek gelirleri ve ‘altın emeklilik paraşütleri’ni sayabiliriz. Bu maliyetler kontratı imzalayan tarafları doğrudan etkilemediği için gözardı edilir. Ancak, bunların birçoğu önemsiz ya da önemsenmeyecek kadar güçsüz görülen üçüncü partileri ciddi anlamda etkiler.</p>

  <p class="calibre4">Bu etmenler aynı zamanda bugünkü küresel ekonomik krize de katkıda bulunuyor. Çok fazla doğal kaynak, değerlerinin altında işlem gördüğü için dikkatsizce ve gereksiz yere tüketiliyor. Onları geri dönüştürmek ya da daha verimli bir biçimde kullanmak yerine, hiç umursamadan kuyular açmaya, kazmaya, kaynakları çıkartmaya ve imal etmeye devam ediyoruz. Ben oradayken, İzlanda halkını en çok üzen şeylerden biri de, devlet tarafından alüminyum izabe tesislerine sağlanan ucuz elektriğin, Alcoa gibi şirketleri geri dönüşüm projelerine yatırım yapmaktan alıkoymasıydı.</p>

  <p class="calibre4">Ekvador ve İzlanda, kapitalizmin benimsediğimiz o sapkın türünün, ekonomimizi nasıl mahvettiğinin de örneğidir. Şirketlerin tek sorumluluğunun kısa-vadeli kar etmek olduğu söylemi, gerçekçi olmayan ve sahte bir dizi muhasebe ilkesinin ortaya çıkmasına yol açmıştır.</p>

  <p class="calibre4">Gelecek nesiller dönüp bugünlere baktıklarında, petrol çıkartma işlemleri sırasında yok olan ormanların, tükenen kaynakların ve ‘dış etmenler’ olarak gözardı edilen daha yüzlerce etmenin maliyetini onlara devrettiğimiz için bizleri sorumlu tutacak. Çünkü fatura neticede çocuklarımıza ve torunlarımıza çıkacak.</p>

  <p class="calibre4">Bu tür yanıltıcı muhasebeleştirmenin savunucuları, başka bir seçeneğimiz olmadığını, bu tip etmenleri ölçmemizin olası olmadığını ileri sürüyor. Ama bu kesinlikle doğru değil.</p>

  <p class="calibre4">“Bu maliyetlerin bir kısmını tahmin etmek zorundayız,’’ dedi Saralı. “Ama muhasebeciler bunu her zaman yapar. Bizim amortisman sistemimiz beklenen yaşam sürelerine bağlıdır; benzer şekilde, iyiniyet ile patent ve ticari markalar gibi soyut varlıkların ‘amortismanı’ da. Tabii ki dış etmenleri rakamlaştırabilmek için, tüm katılımcılar nezdinde adil bir dağılım getiren mantıklı bir yaklaşım bulabiliriz. Bu tür etmenleri hepten gözardı etmektense, tahminlerimizde bir miktar yanılmak çok daha iyidir.”</p>

  <p class="calibre4">Sarah, bazı akademisyenler ve mali müşavirlerle birlikte, bazen <span class="calibre9">gerçek maliyet muhasebesi</span> (GMM) olarak da bilinen <span class="calibre9">tam maliyet muhasebesini</span> (TMM) savunan bir hareketin üyesiydi. Bu tür yaklaşımlar, üretim ve pazarlama kararı verilmeden önce her ürün ve hizmet için, olası seçeneklerle birlikte hem maliyet, hem de yarar bilgilerinin verilmesini şart koşar. Maliyet kalemleri arasında şunlar da belirtilmelidir:</p>

  <p class="calibre4">1. Tüm görünür giderler (sadece hemen ödenmesi gerekecek nakit para değil)</p>

  <p class="calibre4">2. Gizli giderler (Ekvador Amazon’unda karşılaşılanlar gibi)</p>

  <p class="calibre4">3. İdari ve dolaylı giderler (araştırma-geliştirme, halkla ilişkiler, yönetim kademesinin maaş ve ikramiyeleri dahil)</p>

  <p class="calibre4">4. Geçmiş ve gelecek giderler (örneğin, dünyadaki insanlar cep telefonları ve bilgisayarları için ucuz koltan madenine ulaşabilsinler diye Kongo’daki bir madende havasızlıktan boğularak ölen madencilerin ailelerine yapılacak yardımlar ve Endonezya’daki sweafshop’larda<a id="footnote3"></a><sup class="calibre8"><a href="#bookmark8">3</a></sup> korkunç çalışma şartları yüzünden sağlıklarını kaybedenlere yapılacak ödemeler)</p>

  <p class="calibre4">5. Yaşam döngüsü giderleri (belli bir ürün ya da hizmetin, varlığından ve tüketilmesinden kaynaklanan çevresel ve sosyal etkilerin değerlendirilmesi)</p>

  <p class="calibre4">İşin ironik tarafı; bu giderler dahil edilmiş olsaydı bugün tüm dünya çok daha iyi bir durumda olacaktı. TMM altında, sosyal ve çevresel açıdan olası en sorumlu şekilde sağlanacak ürün ve hizmetler şüphesiz en az pahalı olanlar olacaktı. Gerçek bir ‘serbest piyasa’ ekonomisinde, tüketiciler ekonomiyi ve toplumu zorlayan ürünler için fazladan bir ödeme yapmak zorunda kalacaklardı; ürünün fiyatı, neden olunacak hasarı gidermenin bedelini de kapsayacaktı. Böylece, doğaları gereği ‘temiz’ olan ürün ve hizmetler aynı zamanda en ucuz edindiklerimiz de olacaktı.</p>

  <p class="calibre4">Birçok şirket <span class="calibre9">üçlü bilanço</span> (çevresel, sosyal ve ekonomik) fikrini sözde benimserken, bazıları gerçekten de tam maliyet muhasebesini uygulamaya başlamış bulunuyor. Bu ikinci grup, bu tür masrafların ölçülebilir olduğu iddiasını güçlendiriyor. Bu tür çabalarda bulunan kuruluşlar arasında, o akşam Wisconsin Üniversitesi öğrencileri ile yediğimiz yemek sırasında şunların da adları geçti:</p>

  <p class="calibre4">- Florida eyaleti, katı atık yönetimi programlarında bir tür tam maliyet muhasebesi kullandığım iddia ediyor.</p>

  <p class="calibre4">- Mimari ve bölgesel planlamada şehir ekolojisi ve endüstriyel ekoloji yaklaşımları, çevreyi bir ekosistem olarak ele alıp, atıkları en aza indirgemenin önemini vurguluyor.</p>

  <p class="calibre4">- Kar amacı gütmeyen birçok kuruluştan biri olan Natural Step, yaşam döngüsü maliyetlerini de içeren muhasebe yöntemleri oluşturmak için yüzlerce şirketle birlikte ve onlara yardımcı olmak üzere çalışıyor.</p>

  <p class="calibre4">- Interface Carpet şirketi, büyük bir kuruluşta işlerin nasıl değiştirilebileceğini görebileceğimiz belki de en ünlü örnek.</p>

  <p class="calibre4">Interface, 1973 yılında bir standart yer döşemesi üreticisi olarak çalışmaya başladı. 1990’lı yılların ortalarında yönetim kurulu başkanı ve CEO’su Ray Anderson, kendi deyimiyle bir ‘ilham’ anı yaşadı. Bunun sonucunda şirketin stratejisini ‘iş hedeflerinden ödün vermeden sürdürülebilirliğe odaklanarak’ endüstriyel uygulamalara kaydırdı. Anderson’un, çevresel sorunlarla ilgili olarak kendi uyanışını anlattığı ve ‘savurgan yönetim’e karşı bir seçenekler modeli sunduğu kitabı <span class="calibre9">Yolun Yarısında Düzeltme (Mid-Course Correction)</span> öğrenciler ve yeni yaklaşımlarla ilgilenen yöneticiler için bir el kitabı haline geldi. Interface şirketinin web sayfasında şöyle diyor:</p>

  <p class="calibre4">İş kolları ve sanayileşme, bugün içinde yaşadığımız dünyadan daha farklı bir dünyada gelişti: Daha az sayıda insan, daha az maddi gönenç, bol miktarda doğal kaynak. Neticede ortaya çıkan son derece üretken, kaynakları sonsuz varsayan ve sonucu pek düşünmeyen bir al-yap-kullan-at sistemiydi. Bugün, böyle bir sistem artık gönencimizi artırmıyor; aksine tehlikeye sokuyor.</p>

  <p class="calibre4">Interface olarak kendimizi bu sistemin ve ortak sorunun bir parçası olarak gördüğümüz zaman farklı bir yöne, sürdürülebilirliğe doğru bir yolculuğa başladık...</p>

  <p class="calibre4">Yolculuğumuz Interface’in işi açısından son derece iyi sonuçlar verdi. Kurucumuz, yönetim kurulu başkanımız ve Interface’in sürdürülebilirliğe doğru yolculuğunun önderi olarak, Ray Anderson şunları söylüyor:</p>

  <p class="calibre4">Maliyetler, bir miti çürüterek ve ekonomi ile çevre arasında bir seçim yapma zorunluluğunun olmadığını da göstererek artmadı, tam tersine düştü; ürünler şimdiye kadarkilerin en iyisi, çünkü sürdürülebilir tasarım beklenmedik bir şekilde bir yenilik akımının kaynağı oldu; insanlar ortak bir amaç etrafında birleşip ateşlendiler; daha iyi insanlar şirketimizde çalışmak için başvurmaya başladı; en iyiler bir amaç için çalışmaya devam ediyor; sürdürülebilirliğe odaklanmamızın piyasada yarattığı iyiniyet, herhangi bir reklam ya da pazarlama faaliyetinden elde edeceğimizin kat kat üzerindeydi. Sonuç olarak, daha yüksek miktarda ve daha yasal bir şekilde kar elde etmek için daha iyi bir yol, daha iyi bir çalışma modeli bulduğumuza inanıyoruz.<sup class="calibre8">67</sup></p>

  <p class="calibre4">Tüketici olarak, şirketlere, “En iyi tenis ayakkabılarını çok ucuz fiyatlara almak istiyoruz; sefil bir yaşam süren, genç yaşta ölen ve geride aç çocuklar bırakan <span class="calibre9">sweatshop</span> çalışanlarını da görmezden geliriz. Arabalarımız için bize ucuz benzin satın; kirlenmiş nehirler ile malıvolmuş orman ve çöllerin fotoğraflarını görünce de başımızı çeviririz,” demeye çok alıştık.</p>

  <p class="calibre4">Bugünkü ekonomik krizler, bizim ‘istediklerimizin bedellerini ödemeye’ niyetli olmadığımızın bir göstergesi. Sanki devasa bir indirimli alışveriş merkezinde alışveriş yapmışız ve hala da yapmaya devam ediyor gibiyiz. Her şeyi yarı fiyatına alıyoruz. Ne yazık ki çocuklarımız ve onların çocukları kendi alacakları mallar için sadece tam ücreti ödemek zorunda kalmayacaklar, bizim ödemediklerimizi de -faiziyle birlikte- ödemek zorunda kalacaklar.</p>

  <p class="calibre4">Bizden sonraki nesillerin karşılaşacağı bu ikilemi gayet iyi anlayan insanlardan biri, CIA tarafından ‘terörist’ olmakla suçlandı. O aslında Orta Amerika’nın dağlarında silah tutan askerlerle omuz omuza durmuş bir devrimci, bir hayalperest. Ve aynı zamanda Katolik bir papaz. Bugünse, dünyadaki en etkili sandalyelerden birinde oturuyor.</p>

  <h2 class="calibre4" id="sigil_toc_id_11"><a id="bookmark9"></a>11. Bölüm</h2>

  <p class="calibre4"><a id="bookmark10"></a>ÇİFTE STANDART</p>

  <p class="calibre4">Peder Miguel d’Escoto Brockmann bana Nikaragua’nın başkenti Managua’nın hemen dışındaki evini gösterdi. Resimleri evinin duvarlarını süsleyen yerel sanatçılar hakkında konuşurken, bu sevecen ve alçakgönüllü adamın Papa’nın çamur attığı, Orta Amerika’nın sık tropik ormanlarında gerilla savaşçılarına vaaz vermiş biri olması, Daniel Ortega kabinesinde bakan olarak görev alması ve şimdi de dünyanın en güçlü ve çokuluslu siyasi kuruluşunun başına geçmek üzere olması imkansız gibi geliyordu.</p>

  <p class="calibre4">Katolik Haber Ajansı (CNA) şöyle demişti:</p>

  <p class="calibre4">6 Haziran 2008 / 12:53 (CNA) - Görevden uzaklaştırılmış bir rahip olan eski Sandinista lideri Miguel d’Es-coto Brockmann, Eylül ayından itibaren BM Genel Ku-rulu’na başkanlık etmek üzere seçildi.</p>

  <p class="calibre4">1961 yılından beri rahiplik yapan d’Escoto, 1975 yılında Nikaragua’daki Sandinista hareketine karışmış ve zaman içinde ülkenin Dışişleri Bakanlığı’na kadar yükselerek 1990 yılına kadar bu görevi sürdürmüştü.</p>

  <p class="calibre4">1980’li yıllarda, Sandinista hareketi içerisinde yer alan Ernesto ve Fernando Cardenal isimli iki papaz ile birlikte d’Escoto’nun da görevine Vatikan tarafından son verilmişti. Papa John Paul II, Orta Amerika’ya yaptığı bir ziyaret sırasında siyasi etkinliklerinden dolayı onu açıkça kınamıştı.<sup class="calibre8">68</sup></p>

  <p class="calibre4"><span class="calibre9">Bir Ekonomik Tetikçinin itirafları</span> ’nın hayranı olan Peder Miguel, Nikaragua’yı ziyaret edeceğimi öğrendiğinde, beni bir kahvaltıya davet etmişti. Evindeki o kısa turdan sonra, ABD ve uluslararası kuruluşların çoğunun söyledikleri ile yaptıklarının genellikle birbirinin tam tersi olduğu gerçeği üzerinde konuştuk.</p>

  <p class="calibre4">“ABD ve kalkınma bankalarının ikiyüzlülükleri inanılır gibi değil,” dedi kahvaltıya otururken. “Hep çifte standartlar. Tam bir ‘Dediğimi yap, yaptığımı yapma,’ durumu.”</p>

  <p class="calibre4">Her ikimiz de ABD Maliye ve Dışişleri bakanlıklarının, Dünya Bankası ve Uluslararası Para Fonu (IMF) ile işbirliği içinde, ekonomik durgunluk dönemlerinde Üçüncü Dünya ülkelerine <span class="calibre9">sözde</span> yardım ettiklerini biliyorduk. Ancak yaptıkları yardım değil bunun tam tersiydi.</p>

  <p class="calibre4">“Bu bilerek yapılan bir şey,” dedi. “Bu kuruluşlar, ülkeleri krizlerin içine daha da iterek, büyük şirketler tarafından sömürülmele-rine uygun ortamlar hazırlıyor. Burada herkesin adadığı şey, bu yapılanların aynı zamanda küresel ekonomiyi de istikrarsız kıldığı.”</p>

  <p class="calibre4">Başkan Obama’nın toparladığı ekonomi ekibinin kısa bir değerlendirmesi her şeyi ortaya koymaya yetiyor. Timothy Geithner (Merkez Bankası New York şubesinin yönetim kurulu eski başkanı ve Obama’nın Maliye Bakanı), Larry Summers (Dünya Bankası eski şef ekonomisti, Başkan Clinton’un Maliye Bakanı ve Beyaz Saray’ın Ulusal Ekonomi Komisyonu’nun yeni başkanı) ile Paul Volcker (Merkez Bankası yönetim kurulu eski başkanı ve şimdi de Obama’nın üst düzey ekonomi danışmanlarından biri), gelişmekte olan ülkelere yıllarca önce zorla kabul ettirilen çifte-stan-dart politikalarının kilit mimarlarından bazıları.</p>

  <p class="calibre4">Bu ülkeler ekonomik sorunlar yaşamaya başladıkları ve borç taksidi ödemelerini yapamadıkları zaman, devlet harcamalarını büyük ölçüde kısmalarını, faiz oranlarını artırmalarını (genellikle %30 ya da daha yüksek düzeylere), ekonomilerinin belli kısımlarını toptan özelleştirmelerini ve ulusal kaynakları çokuluslu şirketlere satmalarını şart koşan ‘yapısal uyum programları’nı kabul etmeye zorlandılar.</p>

  <p class="calibre4">Bu <span class="calibre9">yapısal uyum programları</span> tüm dünyada çok sayıda siyaset ve sosyal bilimci tarafından çok sert eleştirildi. Çünkü bunlar:</p>

  <p class="calibre4">1. Ulusal egemenliği tehdit edip, kontrolü yabancılara geçirerek demokratik süreci baltalıyor;</p>

  <p class="calibre4">2. En çok para koyanlara (özellikle ABD, Avrupa Birliği, Kanada ve Japonya) büyük yarar sağlıyor; bu ülkelerin şirketleri özelleştirilen sektörlere sahip olurken, finans kurum-ları da yüksek faiz geliri elde ediyor;</p>

  <p class="calibre4">3. Halkın malı olan kaynakları özelleştiriyorlar;</p>

  <p class="calibre4">4. Gevşek çevre ve iş gücü denetimleri ile vergi boşlukları konusunda lobi yapan yabancı şirketleri, emekçileri sömürmeye ve yerel yetkilileri yozlaştırmaya özendiriyorlar;</p>

  <p class="calibre4">5. Toprak ve tarım reformunu geciktirip, böylece aristokrasileri koruyarak, gecekondu mahallelerinin ve yoksulluğun artmasına yol açıyorlar;</p>

  <p class="calibre4">6. Çevreye zarar veren gübre ve böcek ilaçlarının kullanımının artmasına yol açarken, çiftçileri kimyasal üretim yapan bu yabancı şirketlere bağımlı hale getiriyorlar;</p>

  <p class="calibre4">7. Parayı faiz ödemelerine yönlendirip, sağlık, eğitim ve diğer sosyal hizmetlerde kesintiye neden oluyorlar;</p>

  <p class="calibre4">8. Eğitim, sağlık ve diğer sosyal hizmetlerde çalışan kadınların haklarından mahrum kalmasına yol açıyorlar,</p>

  <p class="calibre4">ve</p>

  <p class="calibre4">9. Kırsal bölgelerdeki erkekler şehirlere ve başka ülkelere göç ettikçe, kadın ve çocukların terk edilmesine neden oluyorlar.</p>

  <p class="calibre4">Ancak, yapısal uyum programlarına getirilen en önemli eleştiri şudur: HİÇBİR İŞE YARAMAZ.</p>

  <p class="calibre4">Ya da, daha açık bir ifadeyle, bu programların ülkelerin bunalımdan çıkmalarına yardımı dokunmaz. Tam tersine onları krizin içine daha da çok iter. Kanıtı: Geithner, Summers, Volcker ve arkadaşlarının -Obama’nın ekibi- ABD’yi, bunalımdan çıkmak için</p>

  <p class="calibre4">Üçüncü Dünya’ya dayattıklarımıza <span class="calibre9">tamamen ters düşen</span> çözümler benimsemeye teşvik etmeleridir: Büyük ulusal harcama programları, daha fazla borç, düşürülmüş faiz oranları, şirket kurtarmalar ve -özelleştirmenin antitezi- bankaların, otomobil üreticilerinin ve diğer işletmelerin devletin mülkiyetine geçmesi.</p>

  <p class="calibre4">Peder Miguel’in evinde, ormanda dalların arasından bakan benekli bir jaguarı betimleyen bir tabloyu işaret ederek, “Bu çifte standart çok eskilere gidiyor,” dedim. “Sanki ben sana, bir jaguar saldırısına hedef olursan kendini sakınmanın en iyi yolunun sessizce ona doğru yürüyüp, burnuna dokunmak olduğunu söylemişim gibi. Ama ben kendim aynı duruma düşünce, bir sürü ses çıkartıp, yavaşça uzaklaşıyorum.”</p>

  <p class="calibre4">“Doğru.” Düşünceli bir halde tabloya baktı. “Aynen öyle. Çifte standart. Ya da...” Kaşlarını çattı. “Bir yandan tüm dünyaya İran Şahı’nı deviren ‘Müslüman teröristlerle’ asla pazarlığa girmeyeceğinizi söylerken, diğer yandan onlara silah sağlamak için anlaşmalar yapıyor olmanız.” Elini omzuma koydu. “Ne demek istediğimi biliyor musun?”</p>

  <p class="calibre4">“Tabii ki. İran-Kontra skandalı.”</p>

  <p class="calibre4">“Aynen.” Parmağıyla jaguarın burnuna dokundu. “Biliyor musun, çifte standartlar her zaman ardındakilerin başlarına bela olur.” Gülümsedi. “Biz papazlar bunu özellikle iyi biliriz.”</p>

  <p class="calibre4">Yapısal uyum programlarının olumsuz etkileri, Alternatif Politikalar Geliştirme Grubu tarafından 16 Nisan 2004 tarihinde Dünya Bankası Başkanı James Wolfensohn’a yazılmış bir mektupta açıkça belirtilmişti. 1996 yılında başlayan, birçok ülkeden binlerce kuruluşu içeren ve Yapısal Uyum Katılımsal Değerlendirme Girişimi (<span class="calibre9">Structural Adjustment Participatory Review Initi-ative)</span> olarak bilinen kapsamlı bir araştırma neticesinde gönderilen bu mektup, banka tarafından hazırlanmış bazı raporları da içeriyordu. Mektup, grubun yürütme kurulunun Arjantin, Norveç, Dominik Cumhuriyeti, Zimbabwe, Kanada, Bangladeş, Gana, Macaristan, Filipinler, ABD ve Avrupa’yı temsil eden üyeleri tarafından imzalanmıştı. Şöyle başlıyordu:</p>

  <p class="calibre4">Sevgili Bay Wolfensohn,</p>

  <p class="calibre4">Bu mektubu, zarar verici yapıları ve etkileri hakkında son derece bariz kanıtlar ışığında bile, kuruluşunuzun bu politikaları Güney ve Doğu Avrupa ülkelerine dayatmaya devam etmesinden duyduğumuz rahatsızlık ve kızgınlığı dile getirmek için yazıyoruz. Bu uyum programları geçtiğimiz on yıl içerisinde, yoksulluğu azaltmak. bir yana, daha fazla yoksulluk ve ekonomik eşitsizliğe ve birçok ekonomik krize neden olmuştur...<sup class="calibre8">69</sup></p>

  <p class="calibre4">İşte bu ‘birçok ekonomik kriz’in bugünkü küresel çöküşe katkısı inanılmaz boyutlardadır. Ekvador borç ödemelerinde temerrüde düşen birçok ülkeden sadece biridir. Aynı şeyi yapmakla tehdit eden başka ülkeler de var. Üstelik, yapısal uyum programını kabul eden ülkelerdeki satınalma gücündeki azalma, dünya pazarlarında tüketim mallarına yönelik talebi de son derece düşürmüştür. Özelleştirme doğal kaynakların har vurulup harman savrulmasına, benzin ve diğer ürünlerin fiyatlarının da artmasına yol açmıştır.</p>

  <p class="calibre4">Washington ve müttefiki olan finans kurumlarının, birçok egemen ülkeyi bilerek çökerttiği bilgisi, ABD’nin dünyadaki konumunu uzun vadeli ve çok ciddi derecede olumsuz anlamda etkilemiştir. Stratejilerimizin diğer ülkelere yardım etmek yerine onlardan yararlanmaya yönelik olduğu mesajı, kaynakları sağlayanlar ile onları kullananlar arasında rahatsızlık verici bir çatlağa yol açmıştır. Bu politik ayrım, ekonomik krizleri daha da kötüleştirmekte rol oynamaktadır.</p>

  <p class="calibre4">O sabah kahvelerimizi içerken, Peder Miguel’e bugünkü ekonomik çözülmeyi daha 1970’li yılların sonlarında öngören bir ABD Kara Kuvvetleri generalinden söz ettim. Bu askerin, yeni BM Genel Kurul Başkanı’nın birçok bakımdan aksi olması ve Nikaragua dağlarında görevlendirilmiş ve orada onunla karşılaşsaydı büyük olasılıkla onu öldürmüş olacağı düşüncesi gayet ironikti. Bununla beraber, o general de ABD sistemine bulaşmış temel bir zayıflığın farkına varmıştı; üstelik bunun sonuçlarını 30 yıl önce görmüş ve gördükleri onu son derece rahatsız etmişti.</p>

  <h2 class="calibre4" id="sigil_toc_id_12">12. Bölüm</h2>

  <p class="calibre4">ASKERİLEŞTİRİLMİŞ,</p>

  <p class="calibre4">KAĞIT ÜSTÜNDE EKONOMİ</p>

  <p class="calibre4">‘Chuck’ Noble tam bir askerdi. MIT’den mühendislik yüksek lisans diploması almış bir West Poinf mezunu olan Noble, Vietnam’da ABD Ordu Mühendislik Kumandanlığı’nın komutanı olarak hizmet vermişti. Emekli olduktan sonra da proje yöneticisi olarak MAIN’e gelmişti. Şirkette inanılmaz bir hızla yükselmiş, Paul Priddy’den sonra bir numaralı yönetim kurulu başkanı adayı olmuştu. Her ne kadar askere gitmekten kurtulmak için Barış Gö-nüllüleri’ne katılmış olsam da, General Noble beni kanatlarının altına aldı. MAIN’deki sicilimi inceleyip, sadık bir ET olduğuma karar verdiğine en ufak bir şüphem yok.</p>

  <p class="calibre4">Şık giyinen ve (sanırım) altmışlı yaşlarının başında biri için olağanüstü formda görünen Noble, üniformasını daha tutucu, koyu renkli takım elbiselerle değiştirmişti. Saçını hala asker usulü kısacık kestiriyordu ve neredeyse her davranışında West Point eğitiminin etkileri görülüyordu. Bir konu dışında: Kalın siyah çizmeler giyerdi, hani şu Hells Angels" üyelerinin de sevdiği cinsten. Çizmeleri bazen pırıl pırıl cilalı ama genelde tozlu olurdu. İlk başlarda bu beni şaşırtmıştı. Karakterine tümüyle çok aykırı duruyorlardı. Onu tanıdıktan sonra bunun, onun kendini diğerlerinden</p>

  <p class="calibre4">* ABD Kara Kuvvetleri'ne subay yetiştiren askeri akademi (ç.n.)</p>

  <p class="calibre4">** Organize suçlara da bulaşmış, dünya çapında isim yapmış dört motorsiklet kulübü/ çetesinden biri. (ç.n)</p>

  <p class="calibre4">farklı kılma yöntemi olduğunu fark ettim. Tipik bir general değildi ama çok sıkı bir mühendisti.</p>

  <p class="calibre4">MAIN’de bir proje yöneticisi olarak ilk görevlerinden birinde, Noble Arjantin-Uruguay sınırında inşa edilmekte olan devasa Salto Grande hidroelektrik santralinin -yaklaşık 2 bin megavat gücünde, kocaman bir göl yaratacak ve 22 bin kişinin yaşadığı bir kasabayı sular altında bırakacak bir proje- yapımını denetliyordu. Bir noktada, benim de onun yanına gitmemi ayarladı.</p>

  <p class="calibre4">Arjantin’e yaptığım bu yolculuk sırasında Chuck’ın komünist ve sosyalistlerden ne kadar nefret ettiğini de öğrendim. Vietnam’daki kaybımızı hala unutmamıştı ve bunu komünist manta-litesini anlamaktaki beceriksizliğimize ve ‘zayıf yürekliliğimize’ bağlıyordu. MAIN’i demokrasiyi yaymak için bir araç olarak kullanmayı aklına koymuştu ki bu aslında özel şirketleri desteklemek anlamına geliyordu.</p>

  <p class="calibre4">Chuck’dan bir şey daha öğrendim: İnsanların gereksinim duydukları mal ve hizmetleri üretmenin önemi. Bir öğleden sonra birlikte Buenos Aires’de bir pazar yerinde yürürken, bana sürekli ‘süprüntü’ diye nitelendirdiği şeyleri gösteriyordu. Derken birden durdu ve bana döndü. “Biliyor musun,” dedi. “Tüm bu süprüntünün bir gün bizim sonumuzu getireceğinden korkuyorum. Biz Amerikalılar tüm dünyaya örnek oluyoruz. Filmlerimiz, televizyonumuz ve dergilerimiz sahte bir gerçeklik hissi veriyor. Burada Arjantin’deyiz ve etrafımız bunlarla sarılı.” Yavaşça kendi etrafında döndü. “Bunlar tam bir pislik. Bizim pazarlamacılar bunları dünyaya pazarlıyor ama biz bunları üretmiyoruz bile. Japonlar üretiyor ya da Endonezyalılar. Biz sadece reklamları yaratıyoruz!”</p>

  <p class="calibre4">Salto Grande görevini tamamlayıp ABD’ye döndükten birkaç ay sonra beni çağırdı. O zamanlar Panama’da çalışıyordum. Ondan Ordu ve Donanma Kulübü’ndeki bir toplantıya katılmamı istediğini belirten bir teleks aldım. Hemen Washington’a uçtum ve otelime yerleştim. Daha sonra akşam yemeği için Chuck ve üçü de emekli iki general ve bir amiral ile buluştum.</p>

  <p class="calibre4">Masaya oturduktan sonra Chuck diğerlerine baktı. “Diego Gar-cia askerî üssü ve Seyşeller’deki fiyasko hakkında konuşmak için burada bulunduğumuzu biliyorum,” dedi. “Ama daha önce söylemek istediğim bir şey var.”</p>

  <p class="calibre4">“Söyle,” dedi generallerden biri.</p>

  <p class="calibre4">“Eh, konu, bu ülkede yaşayan bizlerin kendimize neler yaptığımız hakkında,” diye devam etti Chuck. “Ike büyük bir askerdi ama başkan olarak ‘askerî-endüstriyel kompleks’ lafını ortaya attı. Bu sonradan kötü bir laf haline geldi. Şimdi, dostlarım, bu ülke endüstriyel tabanını tümden kaybediyor. Korkarım bir bürokratlar ülkesi haline geliyoruz.”</p>

  <p class="calibre4">“Avukatlar,” diye araya girdi general.</p>

  <p class="calibre4">“Ve yatırım bankacıları,” diye ekledi amiral.</p>

  <p class="calibre4">“Aynen öyle.” Chuck başını üzüntüyle salladı. “Çok yakında çok da fazla bir şey üretmiyor olacağımızı iddia ediyorum. Sadece bir sürü kağıdı o masadan bu masaya gönderip duruyor olacağız. Tanrı yardımcımız olsun.”</p>

  <p class="calibre4">Chuck bu öngörüyü yaptığında 1979 yılındaydık. Bugün, onun büyük ölçüde haklı olduğunu görebiliyoruz. Avukatların ve yatırım bankacılarının kaprislerinin kölesi bir kağıt ekonomisi haline geldik. Birleşmeler ve satın almalar sonucu şirketlerin alınıp satılmaları ve önalımlar, opsiyonlar, vadeli işlemler, takas ve diğer türevler gibi finansal kağıtlar, sistemimizin büyük bir parçası. 2007 yılında durgunluk başlamadan hemen önce ekonomi tavan yaptığında, ABD’de toplam karın %40’ından fazlası finans sektörü aracılığıyla kazanılmıştı (her ne kadar sonradan bunun sadece ‘kağıt üzerinde’ kar olduğu ortaya çıksa da}?<sup class="calibre8">0</sup> Bir türevin doğası -değeri bir başka şeyin (örneğin bir mal, hisse senetleri, ev ipoteği, piyasa endeksi) değerine dayanan (ondan türetilen) finansal bir anlaşma-kağıdın verdiği güvenle çelişir. Bugün kağıtla çalışanların nadiren kağıt kullanmaları da bulunduğumuz çağın ironilerinden olsa gerek; artık tüm bu işleri elektronik ortamda, bir düğmeye basarak yapıyorlar.</p>

  <p class="calibre4">Chuck’ın üretim sektörü hakkındaki endişeleri bir kehanet gibiydi. Çöp yaratmak sonunda ekonomimizi çökertti. Bir Milton Friedman hayranı olan Chuck’ın anlamadığı, bizim kar maksimi-zasyonuna ilişkin saplantımızdı, ki sorunun büyük bir kısmı da buydu zaten.</p>

  <p class="calibre4">Başarı göstergeniz olarak kısa vadeli karlılığı alırsanız, kendinizi bir felakete sürüklersiniz. Örneğin, GE şirketini üretimden finansal hizmetlere döndürmenin alkışlanacak bir şey olduğuna inanırsınız. Ya da Japonya’da -veya bugün Çin’de- düşük fiyattan alıp, Buenos Aires veya Minneapolis’de yüksek fiyata satmanın ödemeler dengesi için iyi bir şey olduğuna. Hiç kimsenin gereksinim duymadığı şeyleri pazarlıyor olmanızın, Çin’i Prof. Ashton’ın ‘incik-boncuk kapitalizmi’ diye nitelendirdiği şeyi benimsemeye teşvik ediyor olmanızın önemi yoktur, yeter ki bunu yaparken kar edin; geleceğe yönelik sonuçlarına aldırmadan ve bu arada kendi ekonomimizin altını oyuyor olabileceğimiz olasılığına rağmen.</p>

  <p class="calibre4"><span class="calibre9">USA TODAY</span> dergisinin Aralık 2002 sayısında yayımlanan ‘ABD Üretim Sektöründeki İş Olanakları Hızla Tükeniyor’ başlıklı makalede, yazar Barbara Hagenbaugh şöyle diyordu:</p>

  <p class="calibre4">ABD’de 50 yıl önce işgücünün üçte biri fabrikalarda çalışıyor, giyecekten ruja ve arabaya kadar her şeyi üretiyorlardı. Bugün ise 131 milyon çalışanın onda birinden biraz fazlası üretim sektöründe çalışıyor...</p>

  <p class="calibre4">Üretim sektöründeki iş olanaklarındaki düşüş 2000 yılının başından itibaren hızlandı. O zamandan bu yana 1.9 milyondan fazla çalışan işten çıkartıldı; yani sektördeki iş gücünün yaklaşık %10’u.<sup class="calibre8">71</sup></p>

  <p class="calibre4">Bu arada, bir başka eğilim daha ortaya çıktı; Eisenhower’ın, Chuck’ı çok rahatsız eden ve bir askerî-endüstriyel kompleks hakkındaki uyarısını da doğru çıkartan bir gerçek. 6 Ocak 2004 tarihinde İngiliz <span class="calibre9">Independent</span> gazetesi Andrew Gumbel’ın bir makalesini yayınladı: ‘Savaş Makinesi ABD Ekonomisini Nasıl Besliyor: Askerî Keynesyenizm Bush’u Yeniden Seçtirtebilir Ama Ekonomistleri Endişelendirmeye Başladı.’ Makale şu yorumları içeriyordu:</p>

  <p class="calibre4">Bu savaş Bush yönetimi için, giderek artan bütçe açıklarını haklı çıkartmanın da bir yolu oldu...</p>

  <p class="calibre4">Ekonomistlere göre sonuç, Keynesyenizmin Cumhuriyetçilere özellikle cazip gelen bir varyantı. Güdülen politika, devleti daha genel anlamda büyütmek (çok daha fazla ihtiyaç duyulan istihdam yaratmak için derhal sonuç verecek kamu yatırımlarına, örneğin sağlık hizmetlerine ve eğitime kaynak sağlamak) yerine belirgin bir şekilde muhafazakar ve işveren yanlısı seçim bölgelerini temsil eden alanlara odaklanmaktadır. Yani, askeri sözleşmelere, daha net söylemek gerekirse Cumhuriyetçi Parti fonlarına büyük miktarlarda katkıda bulunan askerî yüklenicilere.<sup class="calibre8">72</sup></p>

  <p class="calibre4">Makale daha sonra 2003 yılının ikinci çeyreğinde ABD’nin gayrisafi yurtiçi hasılasında görülen %3.3’lük büyüme oranının yaklaşık %60’lık bölümünün askerî harcamalara bağlı olduğunu ve bunun da çoğunun ‘Halliburton, Bechtel ve diğer özel yüklenicilere ödendiğini’ yazdı. Yazara göre Pentagon <span class="calibre9">Yıldız Savaşları</span> savunma kalkanını geliştirmesi için Northrop Grumman ile 4 milyar dolar değerinde bir anlaşma imzalamıştı.</p>

  <p class="calibre4">Bu makaleyi okuyunca, aklıma Northrop Grumman, Hallibur-ton ve Bechtel gibi şirketlerin sırtından geçinen tüm diğer sektörler geldi. Bu büyüklükteki yatırımların bir sürü alt yüklenici için ilave kar ve vurgun fırsatı yaratan birçok kardeş kuruluşu olur. Dahası, görebildiğim kadarı ile bu şirketler ‘gereksiz sarf malzemesi’ üretiyorlardı. Ürettikleri de hiçbirimizin gereksinim duyacağı şeyler değildi. Tek bir amaçları vardı: Öldürmek ve çabucak demode olmak. Bu tip ürünler savaşta ya da uzayın derinliklerinde yok edilir. Üstelik bu tür teknolojilerin daha genel amaçlı kullanılabilecek yan yararları da pek olmaz.</p>

  <p class="calibre4">Makale, biraz da anlamlı bir şekilde, Friedman’dan Keynes’e geri dönüyordu. Yoksa bu, halkı kandırıp Cumhuriyetçilerin 1980 seçimlerinden beri destekledikleri kuramları artık reddettiklerine inandırmak yolunda sarfedilen bir çaba mıydı? Ya da Friedman yanlıları savlarında bir çatlak mı görmeye başlamışlardı?</p>

  <p class="calibre4">Askerî sektöre akıtılan onca paraya rağmen ABD, 2008 ve 2009 yıllarında daha da derin bir ekonomik bunalıma girdi ve üretim sektörü işçi çıkartmaya devam etti. 5 Nisan 2009’da Ulusal Açık Radyo’nun <span class="calibre9">Weekend Edition Sunday</span> programında, şu söyleşi yayınlandı:</p>

  <p class="calibre4"><span class="calibre9">Sunucu Linda Wertheimer:</span> Çalışma Bakanlığı, cuma günü kötü haberler verdi. Geçtiğimiz ay 663 bin kişi daha işten çıkartıldı. Bu, işsizlik oranının %8.5’e çıkmasına yol açtı. Bu bunalım özellikle fabrikalarda çalışan insanlar açısından kötü oldu. Kriz, Aralık 2007’de başladığından bu yana, imalat sektöründe 1,5 milyon kişi işini kaybetti. UAR’ın kıdemli iş dünyası editörü Marilyn Geewax, ülkemizdeki üretim sektörünün durumunu konuşmak üzere burada bizimle birlikte. Marilyn, öncelikle bize söyler misin, üretim sektörü istihdamında bir kriz var mı?</p>

  <p class="calibre4"><span class="calibre9">Marilyn</span> Geewax: Kesinlikle. Sektör inanılmaz bir hızla işçi çıkartıyor. imalat sektöründe son 10 yıl içinde neredeyse 5 milyon kişi işinden oldu ve sadece geçtiğimiz ay buna 161 bin kişi daha eklendi. Burada ürkütücü olan, bu sayının daha da büyüyeceğini biliyor olmamız, çünkü Obama yönetimi silah programları harcamalarını kısmayı planlıyor. Bu da özellikle New England’da savunma sektörü ile ilgili binlerce iş kaybını tetikleyecek.<sup class="calibre8">73</sup></p>

  <p class="calibre4">Yukarıda alıntı yaptığım iki yorum, ABD ekonomisi ve biz insanların ona bakışı hakkında çok şey söylüyor:</p>

  <p class="calibre4">1. 2000 ve 2002 yılları arasında 1.9 milyondan fazla fabrika çalışanı işini kaybetti; bu sektördeki iş gücünün yaklaşık %10’u.</p>

  <p class="calibre4">2. Aynı dönem içinde, Bush yönetimi askerî yüklenicilere yoğun bir şekilde yatırım yapmaya başlamıştı bile.</p>

  <p class="calibre4">3. Aralık 2007 ile Mayıs 2009 arasında, askerî yüklenicilere milyarlarca dolar ödeme yapılırken, 1,5 milyon fabrika çalışanı daha işinden oldu.</p>

  <p class="calibre4">4. Tüm bunlara karşın, Ulusal Açık Radyo’nun kıdemli iş dünyası editörü Obama’nın silah programlarında kısıntıya gidecek olması yüzünden binlerce iş kaybı daha yaşanacağından endişe duyuyordu.</p>

  <p class="calibre4">Kendimize, tüm bunların ne anlama geldiğini sorabiliriz. Bunun Ike’ın öngörüleriyle ilgisi ne? Ya da Chuck’ınkilerle?</p>

  <p class="calibre4">Bu sorulara yanıt bulmak için, savunma harcamaları etrafındaki bazı verileri incelemekte yarar var.</p>

  <p class="calibre4">Savunma Bakanlığı 2009 yılındaki ABD askerî harcamalar bütçesinin 515.4 milyar dolar olduğunu açıkladı. Bakanlığa göre bu, ‘2001 yılına göre neredeyse %74’lük bir artışa’ denk geliyordu. Ne var ki Stokholm Uluslararası Barış Araştırmaları Enstitüsü’nün Haziran 2009’da açıkladığı bir araştırmada, bakanlığın bütçesinin büyük miktarda -neredeyse 100 milyar dolar- eksik öngörüldüğü, gerçek harcamanın 607 milyar dolar olduğu ifade edildi.<sup class="calibre8">74</sup> Her ne kadar bu rakamların ikisi de baş döndürücü olsa da (kabaca dünyanın geri kalanının askerî bütçelerinin toplamına eşdeğer) yine de yanıltıcı oluyor. Çünkü bu rakam ABD’nin askerî bütçesinde sadece Pentagon’un payını yansıtıyor. (Irak ve Afganistan savaş harcamaları bu rakama dahil değil.)</p>

  <p class="calibre4">Savunma Bakanlığı’nın 515.4 milyar dolarlık bütçesi (doğru da olsa, %20 yanılmış da olsa) askerî ve sivil personelin maaşlarını, eğitimlerini, sağlık harcamalarını, silah ve tesislerin bakımını, günlük operasyonları ve yeni ekipman alımlarını kapsamaktadır?<sup class="calibre8">5</sup> Ama silah araştırma ve geliştirme faaliyetleri için harcanan milyarlarca doları, Enerji Bakanlığı’nın nükleer başlık ve reaktör çalışmalarını, CIA, NSA, FBI ve Yurtiçi Güvenlik Dairesi gibi başka ku-rumların yürüttüğü ‘savunma ile ilgili çalışmaları’, Muharip İşleri Dairesi ve diğer zorunlu programları (çoğunlukla askerî emeklilik ve sağlık hizmetleri), eski savaşlardan kalan borçların faizlerini, Irak ve Afganistan’daki savaşları (ki bunlar çoğunlukla bütçe dışı ‘ek ödemelerle’ karşılanmaktadır) ya da askeriye tarafından geçmiş faaliyetler kapsamında yapılan ama henüz ödenmemiş harcamaları kapsamamaktadır/<sup class="calibre8">6</sup></p>

  <p class="calibre4">Bu ‘hesaba katılmamış’ kategorilerdeki tüm kalemler de resmî askerî bütçedekilere eklendiği zaman toplam rakam 1 trilyon doları geçiyor; Savunma Bakanlığı’nın verdiği rakamın yaklaşık 2 katı.77</p>

  <p class="calibre4">Bu aynı zamanda, devletin küçülmesini isteyen, . fazla vergilendirmeye ve büyük devlet harcamalarına karşı olduklarını iddia eden politikacıların, rekor miktarda devlet parasını sağlık, eğitim ve diğer ‘kamu’ programlarından alıp askerî müteahhitlerin ceplerine aktarmayı nasıl becerdiklerinin de bir örneği.</p>

  <p class="calibre4">Tüm dünyadaki askerî harcamaların yaklaşık yarısını ABD yaptığı halde, dünya GSYİH’sından aldığı pay %23’ün biraz altındadır. Askerî bütçeleri çok büyük olan diğer ülkelerin en azından 12 kadarı, ABD’nin müttefiki olarak kabul edilmektedir. ABD’nin askeri harcamaları İran ve Kuzey Kore’nin harcamalarının 72 katıdır/<sup class="calibre8">8</sup></p>

  <p class="calibre4">Tüm bunları biraz daha anlaşılır kılan aydınlatıcı bir açıklama da 12 Mayıs 2009’da geldi:</p>

  <p class="calibre4">PENTAGON 50 MİLYAR DOLARLIK REKOR DÜZEYDE KARA BÜTÇE İSTİYOR</p>

  <p class="calibre4"><span class="calibre9">Aviation Week</span> dergisi Pentagon’un rekor mahiyette,</p>

  <p class="calibre4">50 milyar dolarlık gizli (kara) bütçe istediğini söylüyor. Bu, geçen yılın rakamlarına göre %3’lük bir artışı temsil etmektedir. Pentagon’un gizli operasyonlar bütçesi artık İngiltere, Fransa ya da Japonya’nın tüm askerî bütçelerinden fazla/<sup class="calibre8">9</sup></p>

  <p class="calibre4">Bu kadar büyük miktarda paranın gizli olarak tahsis edilmesi, demokrasi konusunda ciddi bir soruyu da akla getiriyor. ‘Halktan, halk için ve halk tarafından’ bir devlet oluşturmakla gurur duyan bir ülke, nasıl olur da vergi verenlerin ödediği bu kadar devasa miktarda bir parayı yine aynı insanların denetiminden gizlemeyi haklı gösterebilir?</p>

  <p class="calibre4">1979 yılında Ordu ve Donanma Kulübü’ndeki o yemek sırasında Chuck Noble, “Gerçekten değeri olan bir şey üretmeyen bir ülkeye ne olacağını zannediyorsunuz?” diye sormuştu.</p>

  <p class="calibre4"><span class="calibre9">Yeni Anlaşma</span> ile birlikte bizi Büyük Bunalım’dan çıkartan diğer olay olduğu ileri sürülen İkinci Dünya Savaşı dönemine bakacak olursak, o zamanlar gerçek değeri olan şeylerin icat edilip üretildiğini görürüz. Savaş için üretilen gemilerin, uçakların ve motorlu taşıtların çoğu, sonunda özel kuruluşlara ya da kişilere satıldı. Jet motoru ticari kullanıma girdi. Araba imalatçıları daha iyi arabaları daha ucuza üretmek için, bulunan yeniliklerden yararlandılar. Aynı şekilde tarım makinaları üreticileri de. Radyo iletişimi, vakum tüpleri, radar, X-ışınları ve diğer teknolojilerde gerçekleştirilen büyük atılımlar, kitlesel iletişim ve bilgisayar çağlarını başlattı. Sentetik kauçuk sadece araba lastiği üretiminde değil, neredeyse sanayinin her dalında devrim yarattı ve naylon ile birlikte daha birçok yeni malzemenin de keşfine yol açtı. Dondurulmuş ve işlenmiş yiyecekler ile hazır yiyecekler bir anda patladı. Penisilin, tıbbi yöntemleri tümden değiştiren ‘mucize’ ilaçlardan sadece ilkiydi. Bunların her biri savaşın bir yan ürünüydü ve her biri ABD üretim sektörü, perakende, hizmet, bankacılık, sigorta, tarım ve sağlık hizmetleri sektörleri ile birlikte bir dürtü oldu.</p>

  <p class="calibre4">İkinci Dünya Savaşı insanlarda yaratıcılığı ve girişimciliği harekete geçirdi. Yıllarca süren bir ekonomik dürtü sağladı. 9 Eylül’den sonra kendimize ve liderlerimize, AK-47’lerin, karadan-havaya füzelerin ve misket bombalarının buna benzer bir şeyi başarıp başaramayacaklarını sormak o kadar zor olmamalıydı. Belki de bugün bildiğimiz şeyi, yani karşılığında bir şey vermeden bizi çok kötü bir bunalıma sürükleyeceklerini öngörmüş olabilirdik</p>

  <p class="calibre4">Ordu ve Donanma Kulübü’ndeki yemeğin sonunda Chuck Noble sandalyesini geriye itip doğruldu. Bir bacağını diğerinin üzerine attı ve siyah tozlu çizmesi neredeyse beyaz masa örtüsüne değecek kadar ayağını yukarı kaldırdı. “Hiç bunları neden giydiğimi merak ettiniz mi?” diye sordu.</p>

  <p class="calibre4">“Bunu hepimiz biliyoruz, Chuck,” dedi generallerden biri. “O berbat ayaklarını gizlemek için.”</p>

  <p class="calibre4">Chuck da herkesle birlikte güldü. “Eh, nedenlerden biri bu. Ama onun ötesinde. .. ” Durdu ve masadakilere baktı. “Çok eskilerde, bunun gibi çizmelerin askerî bir mühendis tarafından bulunduğunu düşünmek istiyorum. Ve savaşı kazanan, en iyi çizmelere sahip ordu olurdu.” Durup, ayağını indirdi. “O mühendis yepyeni bir endüstri yarattı. Ondan önce insanlar kendi çizmelerini kendileri yapardı; kaba sandaletler ve makosenler. Nihayetinde... Eh! Bu bir gelişme... Ama bu sadece, eğer ordu herkesin gerçekten gereksinim duyduğu şeyler keşfederse çalışır.”</p>

  <h1 class="calibre4" id="sigil_toc_id_13">2. K<span style="text-indent: 1.5em; font-size: 1em; line-height: 1.2;">ISIM&nbsp;</span><span style="text-indent: 1.5em; font-size: 1em; line-height: 1.2;">ÇÖZÜM</span></h1>

  <h2 class="calibre4" id="sigil_toc_id_14">13. Bölüm</h2>

  <p class="calibre4">KAPİTALİZMİN HEDEFİNİ DEĞİŞTİRMEK</p>

  <p class="calibre4">“Bay Perkins... Siz, şirketleri sütten çıkmış ak kaşık gibi göstermekte, bu şirketlerin hayal edebileceklerinin ötesinde, çok usta bir hatipsiniz.” Bunu söyleyen, Denver’daki Regis Üniversitesi’nde tıka basa dolu amfinin arka sıralarında ayağa kalkıp sıkılı yumruğunu bana doğru sallayan biriydi. Oldukça dikkat çekmişti ve bunun da farkındaydı. “Biz şirketleri ortadan kaldırmak istiyoruz.”</p>

  <p class="calibre4">Bu yeni bir mesaj değildi: <span class="calibre9">Sistem çökmüş durumda. Düzeltmemize de imkan yok. Kapitalizm adına özür dilemeyi bırakın. Yıkın gitsin. Sıfırdan yine başlayın.</span></p>

  <p class="calibre4">Dinleyenlerin başlarının üzerinden ona baktım. “Kaç yaşında-sınız, sorabilir miyim?”</p>

  <p class="calibre4">Uzun bir duraksama. “Şöyle söyleyeyim: Sizinle aynı nesildeniz.”</p>

  <p class="calibre4">“Kendi yaşam süreciniz içinde şirketlerden kurtulabileceğinizi gerçekten düşünüyor musunuz?”</p>

  <p class="calibre4">Daha iyi bir sistem olasılığını ben de kabul ediyorum. Ama kapitalizmin yakın bir gelecekte düşeceğine de inanmıyorum. Düşmesi gerektiğini de düşünmüyorum. Kapitalizm, yaratıcı zihinleri üretkenliğe yönlendirmek için son derece etkin bir araç olduğunu kanıtlamıştır.</p>

  <p class="calibre4">Dinleyicilere bir buçuk yaşında bir torunum olduğunu ve onun için daha iyi bir dünya yarattığımızı görecek kadar yaşamayı istediğimi söylüyorum. Mevcut haliyle kapitalizm -benimsemiş olduğumuz sapkın biçimi- tehlikeli olmaya başladı. Bu bize onu değiştirmek, yeniden şekillendirmek için bir neden verir, ortadan kaldırmak için değil. Ve yeniden formatlayacağımız kapitalizmin hedefleri daha şefkatli olacaktır. Çevresel ve sosyal açıdan ödenen bedeli dikkate almaksızın karı en üst düzeye çıkartmak yerine, sürdürülebilir, adil ve barışçıl bir dünya oluşturma bağlamı içinde kar etmek hedeflenecektir.</p>

  <p class="calibre4">İnsanlardaki kafa karışıklığının çoğunun, sözcüğün kendisinin yanlış anlaşılmasından kaynaklandığı fikrindeyim. <span class="calibre9">Kapitalizm</span> ne demektir?</p>

  <p class="calibre4"><span class="calibre9">Kapitalizm,</span> özel kişilerin ve şirketlerin karmaşık bir ücretlendirrne ve piyasa ağı içinde karşılıklı mal ve hizmet üretimi ve değişimi yaptıkları bir ekonomik sistem. .. - <span class="calibre9">Encarta<sup class="calibre8">80</sup></span></p>

  <p class="calibre4"><a id="bookmark11"></a><span class="calibre10">A</span></p>

  <p class="calibre4">Okuduğum diğer tüm tanımlar gibi, bu tanım da kapitalistlerin kaynakları yağmalamaları ya da muhasebelerini tutarken ‘dış etmenleri’ gözardı etmeleri gerektiğini söylemiyor. Karın tek amaç olması gerektiğini de önermiyor. Ya da denetleme eksikliğinin bir gereksinim olduğunu. İnsanların ve ülkelerin borç yükü altına girmeleri gerektiğini. Devletlerin su, elektrik ve sağlık sigortası gibi temel hizmetleri sağlamamaları gerektiğini. Ya da azınlığın çıkarları için çoğunluğun sömürülmesi gerektiğini.</p>

  <p class="calibre4">Tarihe kısa bir bakış, bize kapitalizmin esnekliğini gösterdiği gibi, aynı zamanda karşı karşıya olduğumuz kriz ile başa çıkma konusundaki etkinliği hakkında iyimser olmamız için de bir neden veriyor.</p>

  <p class="calibre4">Modern kapitalizmin kökleri, 16. ile 18. yüzyıllar arasında Avrupa’daki ticaret şirketlerinin imparatorluklarını genişletmek ve kar ederek satabilecekleri malları satın almak için dünyanın her yanına gemiler gönderdikleri merkantilist düşünceye dayanır. İngiliz ve Hollanda’nın Doğu Hindistan şirketleri tekel yaratan patent hakları ile ödüllendirildi. Son derece güç kazanan bu şirketler ordu kurmak, anlaşma yapmak ve hatta kanun çıkartmak gibi haklar kazandılar. Hükümdarlar, bu şirketleri, keşifleri finanse etmenin bir yolu olarak gördü. Akıllarında sadece ülkelerine hizmet etmek, kâfirlere Hıristiyanlığı kabul ettirmek ve kendi medeniyet anlayışlarını tüm dünyaya yaymak vardı. Şirketlerin karları yüce amaçlara hizmet ediyordu.</p>

  <p class="calibre4">Sanayi Devrimi ile temelleri sarsılan merkantilizm, Adam Smith’den de esinlenerek, 18. yüzyılın ortalarında dünyanın kaynaklarının sabit olduğu ve bir ülkenin refahını ancak başkalarının pahasına artırabileceği inancından, üretim süreci ile ilave zenginlik yaratılabileceği inancına kaydı. Smith ve çağdaşları, sanayileşme sürecinde insanların çıkarlarını maksimize etmesini garantilemesinin en etken yolu olarak serbest piyasanın erdemlerini savundu. <span class="calibre9">Ulusların Zenginliği</span> <span class="calibre9">(The Wealth of Nations)</span> adlı klasik kitabında, doğru miktar ve çeşitlilikte mal ve hizmet üretmeleri için ‘görünmez bir el’in serbest piyasaları yönlendireceğini vurguladı. Ancak, Smith ahlaksız ve vicdansız iş adamlarına ve tekellerin tehlikelerine karşı da uyardı. <span class="calibre9">Ahlaki Duygular Kuramı (Theory ofMoral Sentiments)</span> adlı kitabında şefkat ve merhametin erdemlerini övdü. Kar, tüm vatandaşların temel gereksinimlerini karşılayacak adil toplumları finanse etmek için kullanılmalıydı.</p>

  <p class="calibre4">En azından kuram buydu. Ama gerçek yaşam oldukça farklıydı. 19. yüzyılda fabrikaların ve onlara hammadde sağlayan maden ocaklarının sayısındaki artış, yeni bir tür insan sömürüsünün başlangıcına işaret ediyordu: İş sahipleri malikânelerinde keyif sürerken, son derece sıkıcı ama genellikle tehlikeli işlerde, korkunç şartlar altında ve uzun saatler çalışan kadın ve çocuk görüntüleriyle özdeşleşen bir sömürü düzeniydi bu. Smith’in <span class="calibre9">görünmez elinin</span> yerini, Darwin’in <span class="calibre9">güçlü olanın hayatta kalması</span> ilkesi almıştı.</p>

  <p class="calibre4">‘Hırsız baronlar’ her ne kadar rakiplerini safdışı bırakmak için akıllarına gelen her yolu denedilerse de, ABD’de <span class="calibre9">bariz kader'</span></p>

  <p class="calibre4">• Manifest Destiny: Atlantik’ten Pasifik Okyanusu’na kadar Kuzey Amerika kıtasını geçmenin ABD’nin kaderi ve Tanrı tarafından verilmiş kutsal bir görev olduğu inancını içeren doktrin (ç.n.)</p>

  <p class="calibre4">doktrininin aracısı olduklarını iddia ettiler; doğanın sorumsuzca kullanımını ve Amerikan topraklarının durmaksızın genişlemesini, Tanrı tarafından verilmiş kutsal bir görev olarak haklı göstermeye çalışan bariz kader doktriniydi. Kızılderililerin, ormanların, yaban öküzlerinin ve diğer canlı türlerinin yok edilmesini, demiryolları ile kanalların yapımını, madenlerin çıkartılmasını, bataklıkların kurutulmasını, akarsu yataklarının değiştirilmesini, emeğin ve doğal kaynakların sömürülmesine dayanan bir ekonomik düzenin geliştirilmesini hep Tanrı emretmişti. ‘Hırsız baronlar’ ve Avrupa’daki benzerleri sadece Tanrı’nın emirlerini yerine getiriyorlardı.</p>

  <p class="calibre4">Bu tür sömürüler yeni bir düşünce türünün ve düşünürlerin ortaya çıkmasına yol açtı. Kapitalizmin doğası gereği kusurlu olduğu görüşünü savunan Karl Marx ve takipçileri, sınıf ayrımı olmayan ve malların ortak mülkiyetine ve üretimin devlet kontrolünde olmasına dayanan bir sosyo-ekonomik yapı öneriyordu. Ama komünist toplumların İkinci Dünya Savaşı sonrası kapitalizme karşı bir ‘Soğuk Savaş’ kazanma çabaları sık sık ‘ısındı’; sonunda, bu çatışmanın maliyeti Ronald Reagan gibi komünizmin en güçlü karşıtlarının işine yaradı. Sonuç olarak Sovyetler Birli-ği’nin çöküşünde katkısı oldu.</p>

  <p class="calibre4">Sosyalist fikirlerin 1930’lardaki popülaritesi, işçilerin ABD’de organize olmalarına neden oldu. Sendikalar, fabrika ve maden sahiplerini çalışma koşullarını iyileştirmeye, ücretleri artırmaya, sağlık sigortası ve emeklilik hakları vermeye zorladı. Ekonomi tarihçileri bunu sık sık kapitalizmin değişen şartlara uyabilme yeteneğine bir örnek olarak gösterir. Her ne kadar sanayinin önde gelenleri ilk başta -ve bazen şiddet kullanarak- sendikaların isteklerine karşı çıktılarsa da, sonunda işçilerin yaşam koşullarındaki iyileşme ve dolayısıyla birer tüketici konumuna yükselmeleri, ekonomik büyümeyi tetikledi. Sonuçta, iş sahiplerinin sosyalist yazarlar, sanatçılar ve organizatörlerin savunduğu ilkelerin bazılarını kabul etmeleri hem onların, hem de çalışanlarının işine yaradı.</p>

  <p class="calibre4">Üretim ve madencilik sektörlerinde büyüme büyük miktarda sermaye gerektiriyordu; dolayısıyla iş sahipleri giderek finansörlere daha bağımlı -ve onlarla daha içli dışlı- oldular. 20. yüzyıl boyunca, parayı sağlayan kişiler, yatırım bankacıları ve borsa aracı kurumları giderek daha fazla kontrol sahibi oldu. <span class="calibre9">Yeni Anlaşma</span> ile İkinci Dünya Savaşı sırasında sanayiciler ve finansörler dünyayı ekonomik krizden çıkarmak, savaşı kazanmak ve ABD’yi önde gelen jeopolitik güç yapmak için güçlerini birleştirdi.</p>

  <p class="calibre4">Savaş sırasındaki başarılar, girişimci ve yöneticilere esin kaynağı oldu. Ortaya çıkan yeni teknolojiler, bilimsel buluşları günlük yaşama uygulayarak zengin olma hayalleri kuran yeni neslin hayal gücünü ateşledi. Bunların çoğu -Profesör Ashton gibi- hissedarlara ve şirketlerinin uzun vadeli çıkarlarına karşı güvene dayalı bir sorumlulukları olduğuna inanıyordu. Laboratuvar deneylerini televizyonlara, bilgisayarlara, cep telefonlarına, yeni yiyecek biçimlerine, daha verimli ev aletlerine ve ilaçlara dönüştürdüler. Aynı zamanda, sürekli ve kalıcı büyümeye de önem verdiler.</p>

  <p class="calibre4">Ancak, bir kere daha, kapitalizm kendini değiştirdi. Wall Stre-et’i kontrol eden ve şirketlerin amacının sadece kar etmek olduğunu düşünen kişiler, yavaş yavaş sanayi liderlerinin şirketokra-sideki yerlerini almaya başladı. Teknoloji ve bilgi sektörlerinin ortaya çıkmasıyla birlikte, para olmadan zekanın çok fazla bir işe yaramayacağı da açıkça anlaşıldı. Apple, AOL, Amazon ve Google gibi şirketler ancak hem zeka hem de finansmana dayalı stratejiler sayesinde başarı kazandı. Wall Street’in parmağının hiç eksik olmadığı şirket birleşmeleri, şirketlerin devredilmesi ve satın almalar olağan sayılmaya başlandı. Finansal araçlar -kağıt üzerinde yapılan işlemler- ekonominin lokomotifi olarak üretilmiş malların yerini aldı; paragöz yöneticiler tarafından kontrol edilen devasa holdingler, onlarca yıldır güvene dayalı sorumluluk anlayışına sahip CEO’lar tarafından yönetilen şirketleri yerlerinden etti.</p>

  <p class="calibre4">Tarihi boyunca kapitalizm birçok şekil almış, tıpkı bir bukalemun gibi değişen ortama uyum sağlamıştır. Ancak günümüzdeki</p>

  <p class="calibre4">Wall Street modeli son derece gariptir. Carter’ın 1980 seçimlerini Reagan’a karşı kaybetmesiyle öne çıkan bu modelde kapitalizmin hedefi, 400 yılı aşkın bir tarihçede ilk defa olarak, başka hiçbir amaç aranmaksızın, kârın maksimizasyonu olarak tanımlanmıştır. Yöneticileri kontrol altına almaya yönelik her çaba da, ilerlemeye yapılan bir saldırı olarak nitelendirilecektir.</p>

  <p class="calibre4">Regis Üniversitesi konferans salonunun arka sıralarındaki o adam gibilerinin, kapitalizmi artık tükenmiş olarak gösterip, şirketlerin feshedilmesini istediklerini duyduğum zaman, kapitalizmi bu dar bağlamda değerlendirdiklerini anlıyorum. Tamamen yeni bir sistem talep ettiklerini duyduğumda ise kendimi Sovyetler Birliği ve Kuzey Kore’nin başarısızlıklarını düşünürken buluyorum.</p>

  <p class="calibre4">Sorunlarımızın çözümü bozulmuş sistemi kaldırıp atmak değil, tamir etmektir. Yüzyıllar boyunca kapitalizm zamanın gereksinimlerine yanıt vermekte son derece başarılı olmuştur. Verimsiz arazileri verimli hale getirmiş, salgın hastalıkların kökünü kurutmuş, insanları aya göndermiş, bilim, teknoloji, tıp, mühendislik ve sanatta sayısız atılıma neden olmuştur. Bugün, kapitalizmin amacını yeniden tanımlamak gerekmektedir. ‘Sosyal ve çevresel bedeli ne olursa olsun kârı en üst düzeye çıkartmak’ yerine, bu yeni amaç ‘sürdürülebilir, adil ve barışçıl bir dünya oluşturma bağlamı içinde kâr etmek’ şeklinde belirtilebilir.</p>

  <p class="calibre4">Bu düzenleme uygulamaya konmuş durumda. <span class="calibre9">Tüzel sosyal sorumluluğun,</span> şirketlerin yönetim kurullarında bir slogan hâline gelmesi, on yıldan fazla oldu. Şu anda tüm büyük şirketler, ‘kesişen üç küme modeli’ni (finansal hedefler gibi, sosyal ve çevresel hedefleri de tutturmak) en azından destekler gibi görünüyor. Çoğu, bu modelin şirket kültürünün bir parçası olması için gerçekten çaba gösteriyor. Bu, bir dalga hâlinde tüm iş dünyasını sarmış durumda.</p>

  <p class="calibre4">Çin, bunun canlı bir örneğini teşkil ediyor. Tüm ülke bir la-boratuvar. Mao, aynen Regis Üniversitesi’ndeki adamın önerdiği şeyi yapmaya çalışmıştı: Kapitalizmi ortadan kaldırmak. Sonuç büyük bir başarısızlık oldu. Diğer yandan, post-Maoist Çin, kapitalizmi ya da Mao’nun ardılı Deng Xiaoping’ing ‘sosyalist özelliklere sahip piyasa ekonomisi’ diye adlandırdığı modeli benimsedi. Bu mucizevî bir başarıydı. Bugünün Çin’i, kapitalizmi değiştirme yolları -ve yapılmaması gerekenler- hakkında çok derin öngörüler sunuyor. Bunu belki de bu kitabı yazarken Şanghay’da birlikte takıldığım MBA öğrencileri kadar iyi anlayan başka bir grup insan yoktur.</p>

  <p class="calibre4"><br /></p>

  <p class="calibre4"><a id="bookmark4"></a><a href="#footnote1">1</a></p>

  <p class="calibre4">Yasa, adını Kongre üyesi, Eyaletlerarası ve Dış Ticaret Komitesi Başkanı Harley Staggers’dan alıyor. ABD’de yasaların onları destekleyenlerin adıyla anılması geleneği bulunuyor. (e.n.)</p>

  <p class="calibre4"><a id="bookmark5"></a><a href="#footnote2">2</a></p>

  <p class="calibre4">Federal Communications Commission</p>

  <p class="calibre4"><a id="bookmark8"></a><a href="#footnote3">3</a></p>

  <p class="calibre4">Tarihi 1830’lara kadar giden bu terimi metinde olduğu gibi bıraktık. Sweatshoplar insanlık dışı çalışma koşullarında, günde 18-20 saate varan mesailerde (çoğu çocuk olan)</p>

  <p class="calibre4">işçilerin az para ile çalıştırıldığı ve/veya insan emeğinin istismar edildiği işyerleridir.</p>

  <p class="calibre4">(e.n.)</p>
</body>
</html>
