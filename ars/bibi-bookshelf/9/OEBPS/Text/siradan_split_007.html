<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>siradan</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik1" id="calibre_toc_6">6. Bölüm<br class="calibre2" />
  Ev İçinde ve Çevresinde</h1>

  <h2 class="indentmetinbold" id="calibre_toc_97">Kalorifer:</h2>

  <p class="indentmetinbold">1. Yüzyıl, Roma</p>

  <p class="normal">Miladi dönemin başında Romalı mühendisler, ilk merkezi ısıtma olarak bilinen yeraltı ısıtma sistemlerini geliştirdiler. Stoik düşünür ve devlet adamı Seneca yazılarında bazı asilzadelerin evlerindeki “yumuşak ve düzenli bir ısıyı eşit derecede bütün eve yönlendirmek ve yaymak için duvarların içine yerleştirilmiş tüpler”’den bahsetmektedir. Pişmiş topraktan tüpler bodrumdaki odun ya da kömür ateşinden sıcak buharı taşımaktaydı. Yeraltı ısıtma sisteminin arkeolojik kalıntıları Roma kültürünün bir zamanlar egemen olduğu Avrupa’nın her bölgesinde ortaya çıkarılmıştır.</p>

  <p class="normal">Işıma yoluyla ısınma rahatlığı ise sadece soylulara mahsustu ve Roma İmparatorluğu’nun yıkılmasıyla yeraltı ısıtma sistemi yüzyıllarca ortadan kayboldu. Karanlık çağlar boyunca insanlar ateş etrafında toplanıp kat kat postlar ya da kumaşlar altına saklanma gibi ilkel insan yöntemleriyle ısındı.</p>

  <p class="normal">On birinci yüzyılda geniş şato odalarının merkezine konumlandırılmış büyük şömineler popülerdi. Ancak yapıları ısının yaklaşık yüzde seksenini bacadan dışarıya kaçırdığı için, insanların yine şöminenin yakınında birbirlerine sokulup oturmaları gerekmekteydi. Kimi şöminelerde, alevlerinin birkaç metre arkasında kilden ve tuğladan yapılmış büyük duvarlar vardı. Bu duvarlar ısıyı emer ve sonra ateş sönmeye başladığında ısıyı tekrar yayardı. Ama bu mantıklı fikirden on sekizinci yüzyıla kadar nadiren yararlanıldı.</p>

  <p class="normal">Daha modern bir proje ise Paris’teki Seine Nehri’nin üzerinde yer alan Louvre’u ısıtmak için, bu görkemli sarayın bir müzeye dönüştürülmesinden bir asır kadar öncesinde gerçekleştirildi. Fransız mühendisler 1642’de Louvre’un bir odasına ateşin çevresindeki kanalların arasından oda sıcaklığındaki havayı emen, sonrasında ise ısıtılmış şekilde odaya tekrar salan bir ısıtma sistemi kurdular. Defalarca kullanılan hava doğal olarak sonunda bayat hale geliyordu. Mucitlerinin dışarının taze havasını ısıtmak için çözüm bulmasına ise daha yüz yıl vardı.</p>

  <p class="normal">Çok sayıda insanı etkileyecek ev ısıtmasındaki ilk büyük devrim on sekizinci yüzyıl Avrupa’sındaki Sanayi Devrimi ile geldi.</p>

  <p class="normal">Buhar enerjisi ve buharla ısıtma, toplumları değişime uğrattı. James Watt’ın buharlı makineler üzerine yaptığı öncü niteliğindeki deneylerinden sonra, bir yüzyıl içerisinde borularla iletilen buhar, okulları, kiliseleri, mahkemeleri, toplantı salonlarını, seraları ve zenginlerin evlerini ısıtmaktaydı. Yüzeyleri cayır cayır yanan istim boruları havayı aşırı derecede kavuruyor, etrafa da yanmış toz kokusu yayılıyordu. Ama bu, elde edilmiş sıcaklık gibi bir konforun yanında önemsiz kalıyordu.</p>

  <p class="normal">O ara Amerika’daki çoğu evde, Antik Roma’daki yeraltı ısıtmasına benzer bir sistem vardı. Bodruma yerleştirilmiş büyükçe bir kömür kazanı ısınmış havayı belli başlı odalara üzerilerinde delikler bulunan bir boru ağıyla iletmekteydi. Bu sistem, 1880 civarında buhar ısısını barındıracak şekilde dönüştürüldü. Kömür kazanı bu sefer bir su tankını ısıtmak için kullanılmaya devam etti ve daha önce sıcak hava taşıyan borular şimdi buhar ve sıcak suyu radyatörlere bağlanmış borulara taşımaktaydı.</p>

  <h2 class="indentmetinbold" id="calibre_toc_98">Elektrikli Isıtıcı</h2>

  <p class="normal">Edison’un elektrik ampulünü takip eden on yıl içerisinde, 1892 yılında patenti İngiliz mucitler R. E. Crompton ve J.H.Dowsing tarafından alınan ilk elektrikli oda ısıtıcısı ortaya çıktı. Dikdörtgen şeklindeki demirden bir plakanın çevresine birkaç tane yüksek dirençli tel bağladılar. Akkorlaşmış beyaz tel, ısıyı ışına dönüştüren metalik bir yansıtıcının merkezine yerleştirildi.</p>

  <p class="normal">Cihazın ardındaki prensip basitti, ama elektrikli ısıtıcının başarısı evlerde elektrik tesisatının kurulmasına bağlıydı; bu da ancak Edison’un buluşu sayesinde hayata geçebildi. Prototip elektrikli ısıtıcının hızla daha gelişmiş modelleri çıktı. Kayda değer iki ısıtıcıdan biri 1906 tarihli İllinoislu mucit Albert Marsh’ın, nikel ve krom ışıma elementi, erimeye sebebiyet vermeden yüksek ısıya ulaşabilen ısıtıcısıydı; bir diğeri ise İngiltere’den 1912 tarihli, hafif, ateşe dayanıklı tellerin kille etrafına paketlendiği ağır, dökme demir plakanın yerini alan, ilk etkili ve portatif elektrikli ısıtıcıydı.</p>

  <h2 class="indentmetinbold" id="calibre_toc_99">İç Aydınlatma:</h2>

  <p class="indentmetinbold">50.000 Yıl Önce, Afrika ve Avrupa</p>

  <p class="normal">“Gece geliyor, o zaman kimse çalışamaz.” İncil’deki bu ifade eski insanların karanlıktan ne anladığını göstermektedir. On sekizinci yüzyılın sonlarına kadar ev aydınlatmasına dair gerçek anlamıyla hiçbir değişiklik, gelişme olmamıştı. Karanlıkta geçen onca saatte insan ya uyuyacak ya da boş duracaktı. Bu durum, insanları evine suni bir şekilde ışığı sokmanın yollarını aramaya yöneltti.</p>

  <p class="normal">İlk çözüm gaz lambasıydı.</p>

  <p class="normal">Avrupa’daki ilkel insanlar yaklaşık bir elli bin yıl önce, hayvan yağının yedirildiği ipliksi fitilin yanmayı sürdürdüğünü keşfetti. Taştan lambası üçgendi. Fitil ise kötü kokulu hayvansal yağın da bulunduğu fincan tabağındaki gibi bir çukurluğa yerleştirilmişti. Bin yıl boyunca bu temel prensip muhafaza edildi.</p>

  <p class="normal">MÖ 1300 civarında Mısırlılar gaz lambalarıyla evlerini ve tapınaklarını aydınlatmaktaydılar. Artık gaz lambasının dayanağı biçimlendirilmiş ve çoğunlukla da süslenmiş toprak kaptı; fitil ise papirüsten yapılmıştı. Yanan madde daha az kötü kokan bitkisel yağdı. Sonradan Yunanlılar ve Romalılar üstüpü ya da ketenden yapılmış fitiliyle beraber bronz lambaları tercih etmişlerdi.</p>

  <p class="normal">İnsanlar, on dokuzuncu yüzyılda kokusuz, nispeten temiz yanan mineral yağın yaygınlaşmasına kadar ucuz ve bol ne varsa onu yakmaktaydılar. Hayvansal yağ çok pis kokuyordu; balık yağı daha bir parlak alevle yanıyordu ama o da kötü kokudan muaf değildi. Hayvansal ya da bitkisel bütün yağlar aynı zaman da yenilebilirdi; aşırı derecede kıtlığın yaşandığı dönemlerde bu yağlar aile lambasına değil doğrudan pişirme kabına giderdi.</p>

  <p class="normal">Gaz lambaları bir başka problemi daha doğuruyordu: Fitiller henüz kendinden harcanmıyordu ve dolayısıyla bir tutaçla düzenli olarak kaldırılması, yanmış baş kısımlarının da kesilmesi gerekiyordu. Roma döneminden on yedinci yüzyıla kadar gaz lambalarının çoğunlukla bağlarına ya da zincirlerine iliştirilmiş bir tutacı ve bir makası vardı.</p>

  <p class="normal">Leonardo da Vinci geceleyin de çalışabilmesini mümkün kılacak tarihin ilk yüksek yoğunluklu lambasını icat etti. Zeytinyağı ve kenevir fitili içeren cam bir silindir, suyla dolu büyük cam bir kürenin içine batırıldı. Böylelikle alev daha da büyütüldü.</p>

  <p class="normal">Tabii gaz lambasının göz alıcı bir alternatifi de vardı: mum.</p>

  <h2 class="indentmetinbold" id="calibre_toc_100">Mum:</h2>

  <p class="indentmetinbold">1.Yüzyıl Öncesi, Roma</p>

  <p class="normal">Mumlar eridikçe, kendi tarihlerini de yok etmiş oldular. Kökenine dair bilinenler de tabii ki eski insanların onlar hakkında yazdıkları şeylere dayanır.</p>

  <p class="normal">Mumun ev aydınlatmasında kullanımı oldukça geç bir tarihe denk gelir. Muma dair en eski açıklamalara MS 1. yüzyıla ait Roma yazılarında rastlanmaktadır. Romalılar bu yeni buluşlarını, o zamanlar çok süslü sanat eserleri olan gaz lambalarının kötü bir alternatifi olarak görüyorlardı. Don yağında, hemen hemen renksiz hayvansal ya da bitkisel yağdan çekilmiş tatsız katı bir maddeden yapılan mumlar ayrıca yenebiliyordu da; nitekim açlıktan kıvranan askerlerin tereddüt etmeden nasıl mumları tükettiklerine dair sayısız rivayet mevcuttur. Yüzyıllar sonra, aylarca dış dünyayla bağlantıları kesilen İngiliz deniz feneri bekçileri de mum yemeyi neredeyse adet haline getirmişlerdi.</p>

  <p class="normal">En pahalı don yağından yapılmış İngiliz mumlarında bile, yarım saatte bir, fitilin yanmış uçlarının alev söndürülmeden nazikçe kesilmesi gerekiyordu. Bu bakımın uygulanmamış olduğu bir mumun sadece potansiyel aydınlatması kesintiye uğramaz, aynı zamanda ağır ağır yanan alev kalan don yağını da hızlıca eritirdi. Esasında başıboş bırakılmış bir mumun, don yağının sadece yüzde beşi gerçekten yanardı; gerisi de çöpe giderdi. Düzenli bir şekilde fitilleri kesilmemiş yarım kiloluk sekiz tane don yağı kandili yarım saatten az bir süre içerisinde tükeniverirdi. Haftada yüzlerce don yağı kandili yakan bir şatoda, mum bakımı için ayrı bir hizmetçi kadrosu muhafaza edilirdi.</p>

  <p class="normal">Söz konusu bakımı yapabilmek el çabukluğunu ve sağduyuyu gerektirmekteydi. Samuel Johnson’un biyografisini yazan İskoç avukat ve yazar James Boswell’ın, don yağı kandillerinin fitilleriyle ilgilenmek için çok fırsatı oldu, hepsi de başarıyla sonuçlanmadı. 1793’te şöyle yazmıştı: “Bütün gece oturmaya karar verdim ve yaptım da. Bir sürü şey yazdım. Sabah iki sularında istemeyerek mumumun fitilini kestim, sonraysa mumu yeniden yakmayı başaramadım.”</p>

  <p class="normal">Evin ateşi söndürüldükten sonra bir mumu yeniden yakmak epey zaman alıcı bir angaryaya dönüşebiliyordu; zira kibritlerin icat edilmesine daha vakit vardı. <span class="ideitalik">Don Kişot</span>’ta Cervantes sönmek üzere olan bir ateşten mum yakmak için harcanan boşa çabalardan bahseder. Mumların fitillerini kesme gibi ince bir işe karşılık gelen İngilizce “snuff” kelimesinin zamanla anlamının “söndürmek” olarak değişmesi dolayısıyla pek şaşırtıcı değildir.</p>

  <p class="normal">On yedinci yüzyıla kadar tiyatro topluluklarının bir üyesi “snuff boy” olurdu. Kendi işinde becerikli olduğundan oyunun kritik sahnesinde gidip sahnedeki tüten mumların yanmış fitillerini kesebilirdi. Sahneye çıkışı görmezden gelinebilirken, eğer görevini hep aynı derecede başarıyla hallediyorsa, o zaman seyirciden alkış da toplayabiliyordu.</p>

  <p class="normal">On yedinci yüzyılın sonlarında yarı uçucu balmumlarının yaygınlaşmasıyla beraber bu fitil kesme ustalığına da gerek kalmadı. Balmumunun fiyatı don yağının üç katı kadardı ve balmumları daha parlak bir alevle yanmaktaydı. İngiliz günlük yazarı Samuel Pepys 1667 yılında balmumları sayesinde Londra’nın Drury Lane Tiyatrosu’nun “şimdi bin misli daha iyi ve ihtişamlı” göründüğünü yazmıştır.</p>

  <p class="normal">Katolik Kilisesi çoktan balmumu lüksünü benimsemişti. Çok zenginler de balmumlarını savurganlığın icap ettiği özel günlerde kullanırdı. Seçkin evlerden birinin gelir-gider kayıtları, 1765 Kışı boyunca evdekilerin ayda kırk beş kilodan fazla balmumu tüketmiş olduğunu açığa çıkarmaktadır.</p>

  <p class="normal">Takip eden yüzyılda ise lüks mumlar, İngiltere’de cilalı ve beyaz balmumu, Çin’de sert ve sarı bitkisel yağlı mum ve Amerika’nın kuzeydoğu sahilinde yeşil mumağacı esanslı mum olacaktı.</p>

  <h2 class="indentmetinbold" id="calibre_toc_101">Gaz Lambası:</h2>

  <p class="indentmetinbold">19. Yüzyıl, İngiltere</p>

  <p class="normal">Üç bin yıl önce Çinliler deniz suyunu buharlaştırıp tuz elde etmek için doğalgaz kullanırlardı. Avrupa’nın bazı bölgelerinde ise ateşe tapan kabileler, ebedi ateşi yakabilmek için tapınaklarını doğalgazın fışkırdığı yerlere inşa ederlerdi.</p>

  <p class="normal">Ama evlerin gazla aydınlatılması on dokuzuncu yüzyıla kadar gerçekleşmedi. Bu da Belçikalı kimyager Jan Baptista van Helmont’un ilk kez kömür gazı ürettiği zamandan yaklaşık iki yüz yıl kadar sonrasına denk gelmekteydi. Bazı metalleri altına dönüştürecek felsefe taşının varlığına inanan bir mistik ve bilim adamı olan Helmont simya ve kimya arasında köprü kurdu. Kömür gazına yönelik çalışması ise Fransız kimyager Antoine Lavoisier’i Paris sokaklarının gaz lambalarıyla aydınlatılması üzerine ciddi ciddi düşünmeye sevk etti, hatta 1780’lerde model bir lamba bile yaptı. Ancak planlarını gerçekleştiremeden Fransız İhtilalı’nda giyotinle idam edildi.</p>

  <p class="normal">Gaz lambalarının kullanımı, 1813’te dünyanın ilk gaz şirketi Londra’da kurulana kadar yaygınlaşamadı. Bu tarihten sonra gelişmeler ardı ardına gelmeye başladı. Alman bilimci Robert von Bunsen saf gaz alevinin sinir bozucu titrekliğini gazı önceden havayla karıştırarak azalttı. Ve gazın parlaklığını daha çok yoğunlaştırmak için Bunsen’ın bir öğrencisi 1885 yılında gaz fitilini geliştirdi. Toryum ve seryum nitrata batırılmış iplikten meydana getirilen fitil ilk olarak yakıldığında ipliği yanıyordu ve geriye yeşilimsi beyaz bir renkte pırıl pırıl parlayan karbona dönüşmüş bileşimlerin bir iskeleti kalıyordu. 1860’a kadar gaz, evleri, fabrikaları ve şehrin sokaklarını aydınlatmaktaydı. O kadar temiz, etkili, ucuz bir ışık kaynağıydı ki başka bir aydınlatma biçiminin yerini alacağı ya da alabileceği mümkün dahi görünmemekteydi.</p>

  <h2 class="indentmetinbold" id="calibre_toc_102">Elektrik Lambası:</h2>

  <p class="indentmetinbold">1878- 79, İngiltere ve Amerika</p>

  <p class="normal">Thomas Edison her ne kadar elektrik ampulünün babası sayılsa da, onunki ilk ampul değildi. İngiliz mucitler, daha Edison’un ampulü icat etmesinden yarım yüzyıl öncesinden beri elektrik lambalarına yönelik deneylerle meşguldüler.</p>

  <p class="normal">Elektrik ampulünün temel öğesi, boş bir cam şişenin içine yerleştirilmiş, akım geçtiğinde akkor halinde parlayan bir filamandır. Filaman için karbon kullanma fikri ise her iki mucidin de, yani hem İngiltere’deki Joseph Swan’ın hem de Amerika’daki Thomas Edison’un aklına gelmiştir. Swan kendi ampulünün patentini 1878’de almışken; Edison 1879’da patentini tescil ettirdi. Gerçi Edison elektrik dağıtımına yönelik bir sistem kurmuş; elektrik ampulünü laboratuvarından dışarıya, eve ve sokağa taşımıştı. New York’taki Pearl Street Elektrik Santrali talebe göre halka elektrik temininde bir ilkti. 1882 Aralık’ına kadar Manhattan’daki müşterileri, şahıslar veya işletmeler 3,144 adet elektrik ampulünün ışığında yaşıyor ve çalışıyorlardı.</p>

  <p class="normal">Bu ayrıcalıklı öncüler sadece 150 saatlik ortalama ampul ömrüyle (günümüzde 2000 saattir) idare etmek zorundaydılar. Ama 1884’ün ilk aylarında Edison 400 saatlik bir ampulü, bundan iki yıl sonra da 1200 saatliğini geliştirdi.</p>

  <p class="normal">Sağladığı rahatlığa rağmen elektrik ampulünün yaygınlaşması ilk başlarda yavaştı. İnsanlar meraklıydılar; parıldayan bir ampulü seyretmek için her gösteriye akın ediyorlardı ama ancak az sayıda insan evine elektrik tesisatı kurdurabiliyordu. Yedi yıl faaliyetin sonunda Edison’un şirketi müşteri sayısını 203’ten 710’a çıkarttı. Elektrik ampulü öyle sönüp gidecek bir buluş değildi. Elektrik ücretleri düşüyor olsa bile elektik aydınlatmasını deneyenlerin olumlu düşüncelerinin ağızdan ağza yayılmasıyla siparişler de çığ gibi büyüdü. Yeni yüzyılın başında elektrikle aydınlananlar on bin kişiyken bir on yıl sonra bu sayı üç milyondu ve de giderek bu sayı yukarılara doğru çıkmaktaydı.</p>

  <p class="normal">Thomas Edison ve Joseph Swan ise patent ihlali sebebiyle mahkemelerde birbirlerini suçlarlarken, sonunda güçlerini birleştirip beraber bir elektrik şirketi kurdular.</p>

  <h2 class="indentmetinbold" id="calibre_toc_103">Neon Lambası</h2>

  <p class="normal">“Yeni” anlamındaki Yunanca <span class="ideitalik">neos</span> kelimesinden türetilmiş, renksiz, kokusuz, tatsız bir gaz olan neon, 1898’de William Ramsey ve Morris Travers adlarındaki iki İngiliz kimyager tarafından icat edildi. Gazın kırmızı-turuncu parlaklığı karşısında şaşkınlığa uğrayan bu iki bilimci, gazın rengini kimyasal olarak değiştirmeye çalıştı. Ancak neon tüpünü mükemmelleştiren 1909 yılında Fransız fizikçi George Claude oldu. Claude ertesi yıl Paris’teki <span class="ideitalik">Grand Palais</span>’yi aydınlatmak için neonu kullandı. Ve sert, sabit bir filamanın yerine gaz kullanmanın, uzunluklarına ya da yapılandırmalarına aldırış etmeksizin neon lambalarının parıldamasını mümkün kıldığını gördü.</p>

  <p class="normal">Neonun reklamcılıktaki değeri çabucak keşfedildi. Jacques Fonseque isimli bir reklamcı, Claude’dan bir müşteri için işletmenin ismini gösteren bir tüp serisi hazırlamasını istedi. 1912’de ise Paris’in Montmartre Bulvarında ilk neon tabela ışık saçmaktaydı. Üzerinde Fransızca “Saray Kuaförü” diye yazıyordu ve kırmızı turuncu bir renkte parlıyordu. Ancak sonradan bilim insanları gazın değiştirilip tüpün içerisine toz yerleştirildiğinde istenilen her rengin oluşturulabileceğini keşfetti.</p>

  <h2 class="indentmetinbold" id="calibre_toc_104">Floresan Lambası</h2>

  <p class="normal">Amerikan evlerini yaklaşık bir altmış yıl kadar aydınlattıktan sonra elektrik ampulü 1930’larda en büyük rakibiyle karşı karşıya geldi. Yani floresan lambayla... İkisi arasındaki mücadele, hemen hemen berabere sonuçlanacaktı. Zira bazen bir evde aynı odayı ikisi birden de aydınlatmaktaydı. Floresanın daha haşin ve daha az iltifat eden parıltısı kendine banyoda bir yer kazanacaktı. Mutfakta ise hem tüp hem de ampul şeref payelerini paylaşacaktı.</p>

  <p class="normal">Floresan üretimindeki ilk girişim, uranyumda radyoaktiviteyi keşfeden Fransız fizikçi Antoine-Henri Becquerel’e aitti. 1859 yılında Becquerel cam tüpün içini elektrik akımı altında floresan ışığı yayan bir kimyasalla –fosforla- astarladı. Çoğu bilim insanı da aynı saflarda çalışmaya başladı. Çok geçmeden de elektrik sahsında düzinelerce gaz ve mineralin parladığı keşfedildi. İşte bu araştırmalar Ramsay ve Travers’ın neonu keşfetmesine vesile oldu.</p>

  <p class="normal">İlk etkili floresan lamba, 1934’te Amerika Birleşik Devletleri’nde General Electric’ten Dr. Arthur Compton tarafından geliştirildi. Tüp, düşük voltajda çalıştığı için elektrik ampulünden daha ekonomikti. Ayrıca elektrik ampulü enerjisinin yüzde seksenini aydınlatmadan ziyade ısı üretiminde harcarken, floresan tüp enerji tasarruflu olması sebebiyle “ısısız ışık” diye adlandırılmıştı.</p>

  <p class="normal">Çoğu insan floresan lambayı ilk kez 1939’da General Electric’in beyaz ve renklendirilmiş tüpleri sergilediği New York Dünya Fuarı’nda görebildi. On beş yıl içerisinde Amerika Birleşik Devletleri’nin temel elektrik aydınlatması olarak floresan lamba elektrik ampulünü az bir farkla geçti. Bu zafer insanların evlerinde floresanın esrarengiz parıltısını tercih ettiklerinden değil; işletmelerin aydınlatma masraflarını azaltmak istemelerinden dolayıydı.</p>

  <h2 class="indentmetinbold" id="calibre_toc_105">El feneri</h2>

  <p class="normal">Faydalı el feneri “elektrikli çiçek saksısı” adında yeni asrın yeniliği olarak ortaya çıktı.</p>

  <p class="normal">Akiba Horowitz ismindeki Rus göçmeni 1890’larda New York’a geldiğinde ismini Condrad Hubert olarak Amerikanlaştırıp gelecekteki Lionel trenlerinin yaratıcısı Joshua Lionel Cowen ile birlikte çalışacağı bir iş buldu. Cowen çoktan bir elektrikli kapı zili (insanlar zilin dışarıya doğru çıkıntısından rahatsız oldular) ve bir vantilatör icat etmiş, sonra da bunlardan vazgeçmişti. Conrad Hubert’i işe aldığında daha yeni elektrikli çiçek saksısını tamamlamıştı. Bu, bir ucuna ampul yerleştirilmiş tüpün içindeki ince bir bataryadan meydana gelmekteydi. Tüp bir çiçek saksısının ortasından yukarıya uzanmakta ve bir bitkiyi aydınlatmaktaydı.</p>

  <p class="normal">Hubert elektrikli çiçek saksısının ticari potansiyeline inanıyordu ve patronunu paten haklarını kendisine satması yönünde ikna etti. Ama bu yeniliği alıcıların ilgisini çekmeyi başaramayınca, Hubert bir büyük depo dolusu malla baş başa kaldı. Yatırımının bir bölümünü kurtarmak adına lambaları saksıların içinden ayırdı, silindiri daha da uzattı ve “portatif bir elektrik lambası” için Amerika Birleşik Devletleri patentini aldı.</p>

  <p class="normal">Bir dokunmayla her yönü aydınlatabilen bu kullanışlı lamba o kadar iyi sattı ki Conrad Hubert, Eveready El Feneri Şirketi’ni kurdu. 1928’de öldüğünde ise hayır kurumlarına altı milyon dolarlık bir armağan bırakabildi.</p>

  <p class="normal">Öte yandan Joshua Lionel Cowen için acıklı bir durum söz konusu değildi; zira uzun bir başarısız buluşlar silsilesinin ardından o da birdenbire zengin oldu. Neredeyse hareketsiz vantilatörün küçük motorunu tasarladı ve bunu da minyatür trenlere yerleştirdi.</p>

  <h2 class="indentmetinbold" id="calibre_toc_106">Elektrik Süpürgesi:</h2>

  <p class="indentmetinbold">1901, İngiltere</p>

  <p class="normal">1898 yılında H. Cecil Booth isminde gözü yukarılarda olan bir genç mucit bir Amerikalının yeni, “toz gideren bir makinenin tanıtımını yaptığı Londra’nın Empire Konser Salonu’ndaki sergiye katıldı. Üstüne, içerisinde sıkıştırılmış hava bulunan bir torba geçirilmiş metal kutudan ibaret bu aygıt, havayı kilimin üzerine doğru bastırıyor; tozu ve kiri kutunun içine almaya çalışıyordu.</p>

  <p class="normal">Booth bundan hiç etkilenmedi. Çoğu toz kutuya girmemişti ve tekrardan kilimin üzerine yerleşmişti. Makinenin mucidinin tozu içine çektirmeyi denemeyip denemediğini öğrenmek istediğinde ise, kendisine cevap olarak çoğu insanın bunu denediği ancak başarılı olamadığı söylendi.</p>

  <p class="normal">Booth birkaç gün boyunca vakum üzerinde düşündü. Sonra, buluşuna dair defterine şunları kaydetti: “Ağzımla vakumlama deneyini Victoria sokağındaki bir restoranda kadife bir koltuğun üzerinde gerçekleştirdim.” Çok kötü nefessiz kaldı ama bundan ilham aldı.</p>

  <p class="normal">Booth bu işteki sırrın, havanın geçmesini sağlayarak tozu kıstıracak türden bir filtre torbasını bulmak olduğunu anladı. Evde yere uzandı ve dudaklarını üzerine yerleştirdiği birkaç çeşit kumaşla deney yaptı. Sıkı dokunmuş kumaş mendilin tozu daha iyi topladığını gözlemledi. 1901’de ise elektrik süpürgesinin patentini aldı.</p>

  <p class="normal">İlk ticari elektrik süpürgesi modern buzdolabı gibi devasa bir boyuttaydı. Hortumuyla, toz toplayan bölmesiyle ve güç kaynağıyla bu makinenin Londra sokaklarında ofisten tiyatroya, tiyatrodan eve tekerlikli bir kriko üzerinde çekilmesi gerekiyordu. Süpürgeyi çalıştırmak için biri krikoyu yönlendirir, başka biri de esnek hortumu idare ederdi. Sonradan yapılan ilk ev modelleri bile hâlâ iki kişinin idaresini gerektiriyordu; bu kişiler de genelde anne ve kızı oluyordu.</p>

  <p class="normal">Elektrik süpürgesi sağlık ve temizlik koşullarında büyük ilerleme sağladı. Tonlarca mikroplu toz toprak tiyatro koltuklarından, ev ve dükkânların yerlerinden kaldırıldı. Booth’a ilk verilen işlerden biri West Minister Manastırı’ndaki geniş, mavi halıyı 8. Edward’ın 1901 tarihli taç giyme töreni için vakumlamaktı. Kilisenin temizlik personeli, Booth’un makinesinin çektiği toz ve pisliğin miktarını görünce çok şaşırdı.</p>

  <p class="normal">Birinci Dünya Savaşı boyunca süpürgelerini Londra’nın 1851 tarihli meşhur sergisinin yer aldığı Crystal Sarayı’na taşıma görevi aldı. Binada konumlandırılmış Deniz İhtiyat Teşkilatı’ndan subaylar tifo yüzünden hastalanıp ölüyorlardı. Salgını önleyemeyen doktorlar mikropların toz zerrelerinin üzerinde teneffüs edildiğinden şüphelenmekteydiler. İki hafta süresince Booth’un makineleri yerlerden, duvarlardan, merdivenlerden ve binanın kirişlerinden yirmi altı kamyon dolusu pislik topladı ve sonrasında bu pislikler gömüldü. Böylece elektrik süpürgesi tifo salgınına da son vermiş oldu.</p>

  <p class="normal">Amerika’daki ilk ticari elektrikli süpürgeler arasında özellikle kalite ve başarı açısından iki süpürge öne çıkmaktaydı: Regina ve Hoover. Her iki marka da, günlük hayatın bir parçası haline geldi ve her iki süpürge, biri bozulan iş, diğeri bozulan sağlık olmak üzere yaratıcısının hayatta kalma çabasının bir ürünü olarak ortaya çıktı.</p>

  <h2 class="indentmetinbold" id="calibre_toc_107">Halı Süpürgesi</h2>

  <p class="normal">Halıların üzerindeki toz ve pisliği içine çekecek vakumlu süpürgelerden önce döküntüleri hızla ortadan temizleyen mekanik halı gırgırları vardı. Altın çağında gırgır ev kadınlarını süpürgenin yetersizliklerinden kurtaran büyük bir buluş sayılıyordu.</p>

  <p class="normal">Milyonlarca Amerikalı ev kadını için süpürgeden kurtuluş 1876 yılında Michiganlı bir karı-kocanın icat ettiği gırgırla gerçekleşti. Anna ve Melville Bissel Grand Rapids şehir merkezinde bir cam eşya dükkânı işletmekteydiler. İkisinin de toza karşı alerjisi olduğundan camların dükkânlarına tozlu samanların içerisinde gönderilmesi onlar için büyük bir eziyetti. Melville Bissel’in hobisi mekanik aygıtlar icat etmekti ve döner başı ve toz toplama kutusu olan bir süpürge geliştirdi.</p>

  <p class="normal">Ev ve sokak için süpürgeleri mükemmel hale getirme girişiminde Bissel ilk değildi. 1699 yılı kadar geçmişte “Londra’nın sokaklarını süpürmeye yönelik yeni bir makine” için İngiliz patenti mucit Edmund Heming’e verildi. At arabasının çektiği döner tekerleklere bağlanmış büyük, yuvarlak bir fırçadan meydana gelen mekanizma tozu dumana katıyordu.</p>

  <p class="normal">Ev için daha küçük modeller denendi, ancak tutmadı. Bissel halı gırgırı, tıp tarihinde toz ve kirin ölümcül olmasa bile tehlikeli sayıldığı bir noktada çıkageldi. Pasteur daha yakın zamanda hastalığa dair mikrop teorisini ortaya atmıştı. Teoride havadaki toz bakteri taşıyıcısı olarak suçlanıyordu. Ayrıca Florence Nightingale de “hava da aynı su gibi kirlenebilir,” diyerek hastane temizliğinde kökten değişiklere doğru yol açıyordu. Bu, ev temizliği ve kişisel temizliğe yönelik neredeyse bir takıntı meydana getirmişti. 1890’lara kadar Bissel gırgırı Amerika ve Avrupa’da oldukça rağbet görmekteydi. İnsanlar halıları “Bissellemek”ten söz ediyorlardı. Kraliçe Victoria Buchingham Sarayı için Bissellerden sipariş etti. Türk sultanları ve Arap şeyhleri de oryantal halılarını <span class="ideitalik">bisselliyorlardı</span>. Ama sonunda Bissel’in süpürgeye yaptığını, elektrikli süpürge hem Bissel’e hem de onun taklitlerine yaptı.</p>

  <h2 class="indentmetinbold" id="calibre_toc_108">Ütü:</h2>

  <p class="indentmetinbold">MÖ 4.Yüzyıl, Yunanistan</p>

  <p class="normal">Düzgün, kırışıksız giyim en azından 2,400 yıldır zarafetin, temizliğin ve statünün sembolüdür. Gerçi arzu edilen neticeyi elde etmek hiçbir zaman kolay olmamıştı. Bütün eski ütüler basınçla çalışırdı. Bunlardan sadece bazıları yıkanmış giysilerin kırışıklıklarını gidermek ve kat yerlerini açığa çıkarmak için ısıdan yararlanırdı.</p>

  <p class="normal">MÖ 4 yüzyılda Yunanlılar “kırma demiri” denen oklavaya benzer ısıtılmış silindir bir çubuğu pililer oluşturmak için keten elbiselerin üzerine bastırırlardı. İki yüzyıl sonra ise Romalılar düz, metal bir çekiç olan elle tutulabilir bir “cendere’yle gerçek anlamda kırışıklıkları çekiçleyip giysileri presliyorlar ve pileler meydana getiriyorlardı. Böyle aletlerle ütü yapmak sıkıcı ve zaman alıcı bir işten de öte bir köle işiydi. Zaten ütüleri de köleler yapmaktaydı.</p>

  <p class="normal">Onuncu yüzyılda Kuzey Avrupa’nın savaşçı Vikingleri bile kırışıksız giysileri ve çoğu zamanda pililileri el üstünde tutarlardı. Nemli kumaşın üstünde ileri geri hareket ettirilen ters çevrilmiş mantar şeklinde bir ütüleri vardı. Moda tarihçileri, üst ve alt sınıf arasındaki giyim farkını yaratanın pilileri meydana getirmedeki zorluğun olduğunu öne sürmektedirler. Köylülerin giysilerini katlar oluşturacak şekilde ütülemeleri için vakitleri yoktu. Dolayısıyla pileler kölelere ve hizmetçilere sahip olunduğunun aleni bir ifadesi haline geldi.</p>

  <p class="normal">On beşinci yüzyıla kadar Avrupa’nın zengin evlerinde ısıtılmış kömürler ya da ateşlenmiş bir tuğla için bölmesi olan “sıcak kutu” ütüler mevcuttu. Daha fakir aileler ise belirli aralıklarda ateşin üzerinde ısıtılan tutacaklı, metalden “yassı” ütüler kullanırlardı. Bu ütünün en büyük dezavantajı ise ocaktan topladıkları isi giysilere de bulaştırabilmeleriydi.</p>

  <p class="normal">On dokuzuncu yüzyılda gaz ile aydınlatma olanağının sunulmasıyla çoğu mucit ailenin gaz hattına bağlanabilen gaz ısıtıcılı ütüler ortaya çıkardı. Ama sıklıkla sızıntı yapmaları, parlamaları ve yangın çıkartmaları kırışık giysileri tercih edilebilir hale getirdi. Ütülemede gerçek bomba ise evlere elektrik tesisatının kurulmasıyla patladı.</p>

  <h2 class="indentmetinbold" id="calibre_toc_109">Elektrikli Ütü</h2>

  <p class="normal">6 Haziran 1882’de New Yorklu mucit Henry W. Weely elektrikli ütü için ilk Amerika Birleşik Devletleri patentinin sahibi oldu. Isıya dayanıklı makaralara dair konsepti her ne kadar yaratıcı gibi gözükse de ütünün kendisi esasen kullanışsızdı. Elektriğe bağlandığında ağır ağır ısınırken bağlantısı kesildiğinde çabucak soğuyordu. Kullananın çoğu zamanı da ütüyü tekrar ısıtmakla geçiyordu. Ama zaten 1880’lerin başlarında Amerika’da sadece birkaç yüz ev elektrik tesisatına sahipti, dolayısıyla daha iyi bir tasarım zaten pek bir şey ifade etmeyecekti.</p>

  <p class="normal">Yüzyıl başında elektrik şirketlerinin gelişmeye başlamasıyla beraber ev kadınlarının dikkatini çekebilmek için elektrikli ütüler sıraya dizildi. Bugün beş kiloluk ütü modellerinin hayatı kolaylaştıran aletler olarak düşünülmesi zor olsa da (en ağır modeli yedi kiloydu) elektrikli ütüler reklamlarla teşvik ediliyor; ev kadınlarınca da hoş bir şekilde karşılanıyordu.</p>

  <p class="normal">Ancak elektrikli ütüler o yıllarda, ampul haricinde tüm elektrikli aletleri de etkileyen bir problemden dolayı mağdur durumdaydı. Ev elektriğinin sadece ampule elektrik vermekle ilgili olduğu düşünülüyordu. Sonuç olarak 1905 yılında çoğu elektrik şirketi gün batımıyla jeneratörlerini açıyor, şafak söktüğünde de kapatıyordu. Dolayısıyla aileler elektrikli ekmek kızartıcı, elektrikli kahve makinesi, elektrikli saat ve elektrikli ütü gibi yeniliklerden ancak geceleyin faydalanabilmekteydiler. Teknolojik gelişmenin mırıltısı her doğan güneşle beraber susturuluyordu.</p>

  <p class="normal">Earl Richardson isminde bir elektrik işçisi hem ev elektriğinin, hem de geliştirmek için uğraştığı elektrikli ütünün kusurlarını düzeltmek üzere yola çıktı. Ontario, California’daki bir elektrik şirketinin sayaç denetçisi olarak çalışan Richardson haftalık kontrollerinde ev kadınlarının görüşlerini de almaya çalışırdı. Kadınlar daha hafif oldukları ve gündüz de kullanılabildikleri takdirde seve seve elektrikli ütülere geçiş yapacaklarını söylemekteydiler. Richardson birkaç ev kadınını kendi hafif ütüsünü denemeleri için ikna etti ve ayrıca sadece bir günlüğüne o da çoğu müşterisinin ütü günü olan Salı gününde, yirmi dört saat elektrik vermeleri için santral kontrolcülerini ikna etti.</p>

  <p class="normal">Arz ve talep deneyi işe yaradı. Ev kadınları her salı günü ütü yaptıkça elektrik tüketimi artıyor, böylelikle de santral, jeneratörlerinin çalıştığı saatleri giderek daha da uzatıyordu.</p>

  <p class="normal">Öte yandan ev kadınlarının Earl Richardson’ın deneme ütüsüyle ilgili bir şikâyetleri vardı: ütünün yassı yüzeyinde eşit olmayan bir ısı dağılımı ve ısının toplandığı tek “sıcak nokta”. 1906’da Earl Richardson ütü imalâtına başlamaya karar verdiğinde ürünü için çoktan bir isim bulmuştu bile.</p>

  <h2 class="indentmetinbold" id="calibre_toc_110">Buharlı Ütü</h2>

  <p class="normal">1920’lerin ortasına kadar Amerikalı aileler ortalama altı dolardan yılda üç milyondan fazla ütü satın almaktaydılar. Dolayısıyla 1926’da elektrikli buharlı ütü on dolardan piyasa çıktığında ütünün damla damla akıttığı neminin giysilerin yanmasını önlediği söylense de, onu gereksiz bir alet olarak gördüler. Ne de olsa dikkatli ütülenirse hiçbir giysi yanmazdı ve cepte kalan dört dolar da cabası. Dolayısıyla buharlı ütüler öyle çabucak tutulmadı. Ne ki 1940’larda giyim eşyası üreticileri çeşit çeşit sentetik kumaşlar sundular. Kalıcı olarak preslenmiş leke tutmayan bu kumaşlar sıcak, kuru ütünün altında balmumu gibi eridiğinden buharlı ütüler de rağbet görmeye başladı.</p>

  <p class="normal">Ev eşyaları endüstrisinde 1940’ların sonu sözde “holy savaşı”’nın (holy burada kutsal anlamının dışında kullanılmıştır ve İngilizce delik anlamındaki “hole” kelimesine gönderme yapılmaktadır) patlak verdiği dönemdi.</p>

  <p class="normal">İlk buharlı ütülerin sadece bir deliği varken 1940’larda çıkanların ise önce iki, sonra dört ve daha sonra da sekiz delikleri vardı. Delikler bir pazarlama taktiği haline geldi. Westinghouse, eğer sekiz delik iyiyse o zaman on altı delik şüphesiz iki katı daha iyidir diye düşündü. Proctor-Silex bahsi on yediye çıkardı. Diğer yandan Sunbeam otuz altı delikli buharlı ütüyle savaşı iyice kızıştırdı. Tabii bu arada delikler de küçüldükçe küçülüyordu. Bir süreliğine Westinghouse altmış beş delikli ütüyle perforasyon teknolojisindeki en üst sınırı zorluyor gibi göründü. Ama savaşı kazanmayı kafasına koymuş Sears yetmiş delikli bir modelle çıkageldi. Sonra hiçbir tantana olmadan Presto seksen delikle sahneye çıktı. Artık buharlı ütüyle giysilerin yanması mümkün değildi; zira işi bittiğinde ütü masasını ıslak değilse bile nemli bir şekilde bırakıyordu. Bitkilerin olduğu gibi giysilerin de üzeri çiğ taneleriyle kaplanıyordu. Ve “çiğ” yeni bir pazarlama taktiği haline geldi.</p>

  <h2 class="indentmetinbold" id="calibre_toc_111">Çamaşır Makinesi ve Kurutucusu:</h2>

  <p class="indentmetinbold">1800’ler, İngiltere ve Fransa</p>

  <p class="normal">Yüzyıllar boyunca denizde seyahat eden insanlar kirli giysilerini sağlam kumaştan bir kesenin içine koyarlar, sonra keseyi denize atarlardı. Gemi de bunu saatlerce beraberinde çekerdi. Prensip akla yatkındı: suyu, giysileri kirden temizlemeye zorlamak. Eski elle çalışan çamaşır makineleri de kriko kullanımıyla aynı prensibi işletebilmeye çalışırdı. Kriko, bir teknenin içine yerleştirilmiş giysileri döverek suyunu çıkaran sonra da suyun tekrar giysiler tarafında emilmesine müsaade eden, sütçünün ters dönmüş taburesine benzer bir araçtı.</p>

  <p class="normal">Çamaşır yıkama angaryasını azaltmak için bir sürü icat mevcuttu, dolayısıyla çamaşır makinesinin kökeni belirsizdir. Ama 1800’lerin başında Batı Avrupa’da kirlileri tahta bir kutunun içine yerleştirip elle çalışan manivela vasıtasıyla bu kutuyu yuvarlamanın tutulmaya başlaması genelde kabul edilen bir gerçektir. Anneler ve kızları kutunun manivelasını saatlerce sırayla döndürürlerdi.</p>

  <p class="normal">Döner tambur konsepti ise günün giysi kurutucularına taşındı.</p>

  <p class="normal">1800 yılında Fransa’da bir M. Pochon tarafından icat edilmiş tipik kurutucu “vantilatör” olarak bilinmekteydi. Elle sıkılarak suları çıkarılmış giysiler nemli halde üzerinde delikler açılmış metalden yuvarlak tambura asılırdı. Manivela çevrildikçe tambur açık bir ateşin üzerinde dönerdi. Ateşin gücüne ve alevlerin yüksekliğine bağlı olarak ya yavaşça kurur ya da yanardı. Ayrıca ocağın kokusu her zaman çamaşırların üzerine sinerdi ve bazen de çamaşırların üzerine is bulaşırdı. Bu manivelalı kurutucuların hiç biri, çamaşır ipine gereksinimi ortadan kaldırmıyordu.</p>

  <p class="normal">Bir teknenin içerisinde dönen motoru olan ilk çamaşır makineleri 1915 civarında İngiltere ve Amerika’da piyasaya sürüldü. İlk birkaç yıl, makinenin altında yer alan motor koruyucu bir kapla kapatılmadı. Dolayısıyla motorun içine sıklıkla su kaçıyor, bu da kısa devrelere, yangınlara ve elektrik çarpmalarına yol açıyordu.</p>

  <p class="normal">Reklamların otomatik diye çığırtkanlığını yaptığı ilk elektrikli çamaşır makineleri esasında otomatik olmaktan başka her şeye benziyordu. Çoğu makineye ellerin yardımıyla su doldurulması gerekiyordu ve giysiler de elle kurutuluyordu. Çamaşırlar sırılsıklam bir şekilde makineden alınıyordu. Yıkama süreci de kullanıcının fişi çekmesine kadar devam ediyordu. Ancak 1939’da zamanlama kontrolleri, değişebilir devirler ve önceden ayarlanan su seviyeleriyle hakiki otomatik çamaşır makineleri ortaya çıktı. Dolayısıyla en eski ev işlerinden biri sayılan çamaşır yıkamadan kurtuluş tarihte geç bir zamanda gerçekleşmiş oldu.</p>

  <h2 class="indentmetinbold" id="calibre_toc_112">Dikiş Makinesi:</h2>

  <p class="indentmetinbold">1830, Fransa</p>

  <p class="normal">İnsanlık tarihinde gözlü iğne şaşırtıcı bir biçimde eskilere dayanır. Fildişinden ve kemikten iğneler, insanların yaklaşık kırk bin yıl önce yaşadığı Paleolitik mağaralarda bulunmuştur. Ayrıca gözlü iğnenin icadı tekerleğin icat edilmesi ve de ateşin bulunmasıyla aynı öneme sahiptir. Biri insanın yeme alışkanlığını, diğeri ulaşım şeklini değiştirmişken iğne insanın giyim tarzı sonsuza dek değiştirdi.</p>

  <p class="normal">Paleolitik dönemden 1830’a kadar erkekler ve kadınlar elleriyle dikiş diktiler. Tecrübeli bir terzi dakikada otuz dikiş atabilirdi. İlk dikiş makinesi ise kaba ve kullanışsız olmasına rağmen dakikada iki yüz dikiş atıyordu.</p>

  <p class="normal">Basit, tek sıra dikiş atan bu makine 1830 yılına Lyon, Fransa’da Barthélemy Thimmonier ismindeki bir terzi tarafından üretildi. Makinenin hızı hükümeti o kadar etkiledi ki, kısa bir süre içerisinde Thimmonier asker üniformaları dikmek için seksen makineyi birden işletir hale geldi. Ta ki profesyonel terzilerin oluşturduğu öfkeli bir kalabalık Thimmonier’in fabrikasına akın ederek ekmek paralarına mani olduğu gerekçesiyle bütün makineleri kırana ve Thimmonier’i de neredeyse öldüre kadar. Thimmonier, Amplepuis kasabasına kaçtı ve orada sefalet içinde öldü. Ama dikiş yapan bir makine konsepti, sayısız versiyonda yaşamaya devam etti.</p>

  <h2 class="indentmetinbold" id="calibre_toc_113">Duvar Kâğıdı:</h2>

  <p class="indentmetinbold">15. Yüzyıl, Fransa</p>

  <p class="normal">Duvar kâğıdı on beşinci yüzyılın sonlarına doğru sıkça dokunmuş ve işlenmiş duvar halılarının nispeten daha ucuz bir yedeği olarak çıktı. Şablonla çizilmiş, elle boyanmış ya da baskılanmış tasarımlarla duvar kâğıdı Avrupa’da kâğıt fabrikalarıyla beraber kısa bir süre içinde gelişti.</p>

  <p class="normal">Muhafaza edilmiş en eski örnekler 1509 yılındandır. Kâğıt yapımını yüzyıllarca önceden Çinlilerin geliştirmiş olması sebebiyle uzun bir süre duvar kâğıdının da oryantal bir buluş olduğu düşünüldü. Hâlbuki asıl doğum yeri Fransa’ydı.</p>

  <p class="normal">Roma devrinden beri ağır duvar halılarının popüler olmasının nedeni sadece dekoratif süslerden ibaret olmalarından kaynaklanmıyordu; aynı zamanda muazzam şatolar ve görkemli evlerdeki boydan boya duvar kaplamaları rutubeti azaltmaktaydı. Bunlar o kadar pahalıydı ki en müsrif krallar bile sezonluk seyahatlerine çıkmadan bütün duvar kaplamalarını yuvarlatıp toplatıyorlar, yerlerine daha ucuz olanları astırıyorlardı. En popüleri on birinci yüzyılda Arapların takdim ettiği kabartmalı ve altın yaldızlı deriydi. Öte yandan duvara yapıştırılan kalın, dekoratif kâğıt daha ucuzdu ve soğuğa karşı da iyi bir izolatördü.</p>

  <p class="normal">Modern duvar kâğıdının üzerine bazı yüzeyleri taklit maksatlı desenler basılıyorken eski duvar kâğıdı da on altıncı yüzyılın sonlarına kadar daha pahalı duvar kaplamalarını temsil etmekteydi. Döneme ait bir İngiliz reklamı mevcut taklit edilmiş yüzeylere dair şu şekilde fikir vermekteydi: <span class="ideitalik">“Odalar için her çeşit duvar kaplamaları satıyoruz…</span> <span class="ideitalik">Flok, Lambri, Mermer, Damasko, vs.”</span> Esasında eski duvar kâğıtları orijinaline sadık bir şekilde pahalı materyalleri ucuza taklit edebildikleri için rağbet görüyordu. Pudralanmış yün ya da metalin önceden tasarlanmış ve zamklanmış kâğıdın üstüne serpildiği bir işlem olan “floklama” ertesi yüzyılda çok gözde hale geldi. 1680’den bugüne örnekleri halen mevcuttur. Aynı dönemde tutulan bir diğer kaplama da Çin duvar kâğıdının belirgin bir biçimde farklı boyanmasıyla ortaya çıkan pelürdü... Üzerinde parlak renkte zeminler üzerine resmedilmiş kuşlar ve çiçekler vardı. Desenlerinde tekrara düşmemesi takdir edilmekteydi. Bir odanın duvar kâğıdı, üzerindeki her dikey şeridin eşi benzeri olmadığından baş döndürücü bir etki yaratmaktaydı. On yedinci yüzyılda kır manzaralarının; ayrıca sütunlar ve frizler kullanılarak klasik mimari formlarının oluşturulduğu enfes tasarımlarıyla Fransızların duvar kâğıdı tazındaki üstünlükleri doruk noktasına yaklaşmaktaydı. Tabii ucuz, taklit duvar halısı şeklinde ortaya çıkan bir şeyin kısa bir sürede çok pahalı bir sanat formuna dönüşmesi ise oldukça ironiktir.</p>

  <h2 class="indentmetinbold" id="calibre_toc_114">Hazır Boya:</h2>

  <p class="indentmetinbold">1880’ler, Amerika Birleşik Devletleri</p>

  <p class="normal">Evin iç duvarlarını boyamanın MÖ 1500’ten beri popüler olmasına ve boyanın kendisinin de yirmi bin yıl kadardır bilinmesine rağmen ticari ilk hazır boya 1880’lere kadar ortaya çıkmadı. Ev sahipleri ya da profesyonel boyacılar boyaların bazlarını ve renklerini kendileri karıştırıp hazırlıyorlardı ve boya bir profesyonel tarafından uygulanıyordu. Hazır karıştırılmış boyalar “kendi boyanı kendin yap” gibi tamamıyla yeni bir fenomen yaratacaktı. Süsleme amaçlı boya, boyanın koruyucu iç ve dış astarlama olarak benimsenmesinden binlerce yıl önce mevcuttu. Avrupa, Afrika, ve Amerika’daki ilk insanlar mağaralarını, tapınaklarını ve evlerini süslemek için demir oksitten boyalar kullanırlardı. Mısırlılar topraktan sarı ve turuncu pigmentler hazırlarlardı. Mavi ve kırmızı rengini elde etmek için ise çivit otunu ve kökboyasını içine katarlardı. MÖ 1000’e doğru akasya ağacının reçinesine (Arap sakızı) dayalı boyalar ve cilalar geliştirmişlerdi. Sanatlarının kalıcılığına katkıda bulunan bu karışımlar tahta savaş gemilerinin üzerinde koruyucu astar ve macun olarak da kullanılmaktaydı. Ama açıkta kalmış yüzeyler için boyanın bir koruyucu olarak kullanılması Ortaçağ’a kadar genel kullanıma girmedi.</p>

  <p class="normal">Ortaçağ’daki boyalar yumurta beyazı gibi ham maddeler içermekteydi ve zanaatkârlar formüllerini gizli, ürünlerini de pahalı tutarlardı. Şehir sokakları rengârenk tabelalar ve dükkân önleriyle zanaatkârların sanatının izlerini taşımaktaydı. Tabelalar için en çok tercih edilen renkler maviyle kırmızıydı. Ortalama bir ev ise hâlâ boyanmamaktaydı. Üstübecin yaygın derecede kullanıldığı on yedinci yüzyılda bile sıradan evler -ve köprü gibi önemli yapılar- takip eden yüzyıla kadar boyanmamış olarak kaldı.</p>

  <p class="normal">Keten bitkisinden tohum yağının ve pigmentli çinko oksidin geniş çapta imalatı boya endüstrisinin hızla büyümesini sağladı. İlk kez on dokuzuncu yüzyılda boya pigmentiyle onu taşıyan sıvı, boya pazarlanmadan <span class="ideitalik">önce</span> karıştırıldı. Bu devrimsel nitelikte bir anlayıştı.Hazır boyanın en önemli öncüsü yeni bir endüstri yaratmakla evimizi dekore etme şeklimizi değiştirmiş Henry Alden Sherwin’di.1870’te boya maddesi işindeki ortaklarına hazır boyayla ilgili planları olduğunu söylediğinde onlar da karşılığında Sherwin, Dunham ve Griswold firmasını feshetmenin vaktinin geldiğini söylediler. Onlara göre ev sahipleri kendi boyalarını kendileri karıştırıyorlar ve hangi renkleri istediklerini de biliyorlardı.</p>

  <p class="normal">Sherwin standart ölçülerde ve içerikte fabrika boyasının insanların kendi rastgele hazırladıkları boyalardan istikrarlılığı sayesinde daha üstün olacağına inanıyordu. Kendisiyle aynı fikirde olan Edward Williams yeni ortağı oldu. On yıllık bir zahmetli gelişme sürecinden sonra 1880’de Cleveland, Ohio’daki Sherwin-Williams Şirketi dünyanın ilk hazır boyasını piyasaya sundu.</p>

  <h2 class="indentmetinbold" id="calibre_toc_115">Muşamba:</h2>

  <p class="indentmetinbold">1860, İngiltere</p>

  <p class="normal">Bizim için evlerdeki yer kaplamaları alışılagelmiş şeylerdir; sadece az sayıda insan, o da kendi tercihiyle ya da fakirlik sebebiyle çıplak tahtalar üzerinde yürümektedir. Ancak özellikle on sekizinci yüzyılın ortalarına ait yağlıboya tablolar, çizimler ve yazılı kayıtlar incelenirse, zenginler haricinde sıradan ailelerin çıplak zemin üzerinde yürüdükleri açıkça görülebilir.</p>

  <p class="normal">Tabii ki halılar ve kilimler yüzyıllardır mevcuttu. Beş bin yıl önce kuru saplardan ve filizlerden yapılmış paspaslar Sümer evlerinin taş ve kumdan zeminlerini kaplardı. Mısırlılar parlak renkli yün parçalarıyla süslenmiş halılarını ketenden dokurlardı. Çinliler ise düğümlenmiş ipek öbeklerinden halılarını pamukla destekleyerek mükemmel hale getirirlerdi. MÖ 8. yüzyıldan önce ince ince işlenmiş desenleriyle oryantal halılar Orta ve Batı Asya’nın kraliyet saraylarını süslemekteydi.</p>

  <p class="normal">1860’lara kadar ucuz, dayanıklı, seri üretilmiş ve temizlenmesi kolay yer döşemeleri mevcut değildi. Özelikle de lin (Latince <span class="ideitalik">linum</span>) ve yağdan (<span class="ideitalik">oleum</span>) yapılmış olanı… Günümüzde linolyum (muşamba) çoğunlukla banyo ve mutfak yerlerinde kullanılmaktadır. Ama muşambanın ev içindeki yeri sadece buralardan ibaret olmadı.</p>

  <p class="normal">Mucitler ucuz bir yer kaplaması meydana getirmek için uğraş vermekteydiler. 1847’de İskoç kimyager Michael Narin yağlı boyayı mantar lifleriyle karıştırdıklarında parlak ve kaygan linolyuma benzer bir ürün ortaya çıktı ama Narin’in metodu uzun ve masraflıydı. Aynı dönemde İngiliz kimyager Elijah Galloway mantar tozunu ve lastik parçalarını pişirdiğinde ise ortaya “kamptulicon” diye adlandırdığı sert ama biraz yapış yapış lastik bir yer döşemesi çıktı. 1860’larda İngiliz Parlamento binasının seçilmiş odalarına <span class="ideitalik">kamptulicon</span> döşendi. Ancak kamptulicon’un maliyeti ve kıvamı bir başka İngiliz mucidinin buluşuyla aşık atamayacaktı. Keten teknesinde keten tohumu yağını, reçine ve mantar tozuyla oksitleyen Frederic Walton, o zamanlar “elastik yer döşemesi” olarak bilinen, tarihin ilk başarılı sentetik yer kaplamasını üretti.</p>

  <p class="normal">Bir İngiliz, yer muşambasını icat etmişti. Onu evin her odasına sokan ise bir Amerikalı oldu.</p>

  <p class="normal">1860’ta Frederick Walton muşamba üretme yöntemi için İngiliz patentini elde etti. Aynı yıl yirmi dört yaşındaki çalışkan Amerikalı Thomas Armstrong Pittsburg cam fabrikasında sevk memurluğundan aldığı azıcık miktardaki maaşını, üç yüz dolarlık birikimini şişelere mantar tıpalar kesen bir makineye yatırarak takviye etmeye karar verdi.</p>

  <p class="normal">Farklı farklı boyuttaki şişeler için mantarlar tıraşlandıktan sonra geriye tutumlu Armstrong’un ziyan olmasına kıyamadığı dağlar kadar mantar tozu kalıyordu. İngiltere’de giderek popülerleşen yeni bir yer döşemesinin mantar tozundan üretildiğini ve çoğunlukla da mantar levhâlârla desteklendiğini duyduğunda derhal işini yeniledi. 1908’e kadar Armstrong muşambayı sattı. Ancak Walton’un birkaç karanlık, düz renkten oluşan ürününden farklı olarak müşterilerine hakiki dokuma halıların renkleriyle yarışacak derecede değişik renk ve desenlerde muşamba sunmaktaydı. Ayrıca buluşunun sadece faydacı kısmını dikkate alan İngiliz mucidin aksine Armstrong parlak, neşeli desenleriyle ürünlerini “evleri güzelleştirme”’nin bir yolu olarak pazarlamaktaydı.</p>

  <p class="normal">Böylelikle “muşamba halı” diye adlandırılan duvardan duvara yer döşemeleri modern Amerikan evinin yeni bir ihtiyacı haline geldi. Eski bir reklam hem üreticinin hem de halkın duygularını çok iyi özetlemişti: “Çoğu güzel evlerde linolyuma her odada rastlayacaksınız. Cicili bicili muşamba değil; bunlar canlı ve cilalı linolyum halılar...”</p>

  <h2 class="indentmetinbold" id="calibre_toc_116">Deterjan:</h2>

  <p class="indentmetinbold">1890’lar, Almanya</p>

  <p class="normal">Bütün deterjanlar sabundur; ama her sabun deterjan değildir. Pratik düzeyde bu ayrım önemsiz gibi gelse de, aslında bir yandan çamaşırını bir yandan da saçını bir kalıp el sabunuyla yıkayan her insan için oldukça önemliydi.</p>

  <p class="normal">Sabunun suyun içinde bıraktığı tortu küvetin çevresinde halkalar, cam eşyada beyaz kalıntılar, çamaşır makinesinin durulama suyunda yapışkan ağartılar ve saçta da beyaz artıklar bırakır. Üstelik sıradan sabunla yıkanan giysilerin üzerilerinde ütülendikleri zaman sarı sarı lekeler ortaya çıkar.</p>

  <p class="normal">3500 yıldır kullanılmakta olan sabun doğal vaziyette suda mevcut olan mineraller ve asitlerle etkileşime girip çözünemez ve durulanmayı reddeden moleküller oluşturduğundan böyle arzu edilmeyen sonuçlar meydana gelebilmektedir. Sentetik deterjanlar 1890’larda bu problemin üstesinden gelmek için özel olarak tasarlandı. İlk kez Birinci Dünya Savaşı sırasında Almanlar tarafından toptan üretildi. Bu da, savaş zamanındaki pratik bir ihtiyaçtan kaynaklanıyordu. Bu sayede sabun yapımında kullanılan değerli yağlar, askeri araçlar ve silahlar için yağlama malzemesi olarak kullanılabiliyordu.</p>

  <p class="normal">Deterjanların yol açtığı devrimi anlamak için, tüm dünyanın ortak bir ürünü olarak sabunun evrimini ve önemini incelemek gerekmektedir.</p>

  <p class="normal">Sabun her zaman için yağlardan yapılmıştır. MÖ 600’de Fenikeliler keçi yağıyla odun külünü karıştırarak dünyanın ilk sabununu yaptı. Akdeniz dolaylarında gezinen tüccar Fenikeliler, Yunanlılara ve Romalılara sabunu takdim etti.</p>

  <p class="normal">Sabun imalatı on birinci yüzyıl Venedik’inde gittikçe büyüyen bir ticaretti. Hatta tarihte bir dönem sabunun üzerine konan vergi o kadar yüksekti ki insanlar sabun kalıplarını gizli gizli gece karanlığında imal ederlerdi. On dokuzuncu yüzyıl Alman kimyageri Baron Justus von Liebig bir ulusun, zenginliğinin ve medeniyet derecesinin tükettiği sabuna göre ölçülebileceğini savunmaktaydı. Liebig’in zamanında ilk ticari temizlik maddesi ortaya çıktı. Sabuna aşındırıcı, çözünmeyen maddeler – talk veya tebeşir gibi ince ya da süngertaşı veya kuvars gibi iri taneli- eklenmesi mükemmel bir ovma malzemesi veriyordu. 1886’da çıkarılan Bon Ami kırmızı ve sarı ambalajının önündeki civciviyle ağır-işe uygun eski temizleyicilerin en popülerlerinden biri haline gelmişti.</p>

  <p class="normal">O zamana kadar kimyagerler sabunun nasıl temizlediğine dair gizemi çözmeye başlamışlardı bile. Sabun açıkça iki farklı kolu olan moleküllerden meydana geliyordu: bir kol su molekülerinin üzerine atlamayı “severken” diğer kol sudan “korkup” kir ve yağ moleküllerine tutunuyordu. Kimyagerler sabunun suyu seven koluna “hidrofilik”; sudan korkan koluna da “hidrofobik” adını taktılar. Ama sabunun çok amaçlı temizleyici olarak üstünlüğüne kısa bir zaman içerisinde meydan okunacaktı.</p>

  <p class="normal">1890’da A.Krafft isminde bir Alman araştırma kimyageri kendi içeriklerinde sabuna dair bir şey bulunmayan kısa zincirli moleküllerin alkolle birleştiklerinde sabun gibi köpürdüklerini gözlemledi. Kraft dünyanın ilk deterjanını meydana getirmişti ama buluşu o zaman kimseyi heyecanlandırmadı ve kimyasal bir ilginçlik olarak kaldı.</p>

  <p class="normal">Sonra Birinci Dünya Savaşı geldi çattı. İtilaf devletlerini ablukası nedeniyle Almanya’ya yağlama malzemeleri üretmek için gerekli olan doğal yağlar temin edilemiyordu. Bunun yerine sabun yağları kullanılmaya başlandı ve bu nedenle ülkede sabuna çok nadir rastlanır oldu. İki Alman kimyager, H. Gunther ve M.Hetzer, Krafft’ın kimyasal ilginçliğini hatırlayıverdi ve sadece savaş zamanında sabunun yerine geçeceğine inandıkları Nekal ismindeki ilk ticari deterjanı hazırladılar. Ancak deterjanın sabuna karşı avantajları çabucak fark edildi. 1930 itibariyle sanayileşmiş dünyanın çoğu pis köpük ve tortudan eser bırakmayan ve pek çok açıdan sabuna üstün nitelikte çeşit çeşit sentetik deterjan üretmekteydi.</p>

  <p class="normal">Dönemin en popüler çok amaçlı ev deterjanı “Spic-and-Span”di. Bu, tamamen modern bir ürün olsa da ismini on altıncı yüzyılda yeni bir gemi hakkında konuşurlarken kullandıkları Felemenkçe tabirden almaktaydı: <span class="ideitalik">Spiksplinternieuw</span> gemideki her çivinin her tahta parçasının gıcır gıcır olduğu anlamına gelmekteydi. Sonradan İngilizler tabiri “Spick and Spannew” olarak İngilizleştirdi; Amerikalı denizciler de “spic and span” diye Amerikanlaştırdı. Bu denizci tabiri, bir marka ismine dönüşür dönüşmez konuşma diline girdi ve o zamandan beri de tertemiz, yepyeni ne varsa onu nitelemek için kullanılageldi.</p>

  <p class="normal">1946’da ise ilk başarılı çamaşır deterjanı sahneye çıktı. “Tide” markası, Amerika’daki ev kadınları için otomatik çamaşır makinesinin adeta zorunluluk olmaya başladığı bir anda ortaya çıktı. Çok geçmeden süpermarket raflarında yerini alarak bir sürü deterjanın da öncüsü haline geldi.</p>

  <h2 class="indentmetinbold" id="calibre_toc_117">Çamaşır Suyu:</h2>

  <p class="indentmetinbold">1744, İsveç</p>

  <p class="normal">En eski yazılı kaynaklarda, insanların beş bin yıl önceden beri giysilerini çamaşır suyuyla beyazlattıklarına dair deliller mevcuttur. Gerçi işlem sıkıcıydı ve uzundu; ayrıca oldukça büyük bir alanı da gerektiriyordu; zira çamaşırlar, beyazlasınlar ve kurusunlar diye çoğunlukla tarlalar boyunca yere serilirdi.</p>

  <p class="normal">MÖ 3000’de Mısırlılar çok değer verdikleri beyaz keten kumaşları imal ediyorlardı. Doğal rengi kahverengiye kaçan kumaş haşin alkalik çözeltinin içine daldırılırdı. Giysinin lime lime olmaması için zamanlama son derece önemliydi.</p>

  <p class="normal">On üçüncü yüzyılda Hollandalılar beyazlatma zanaatının önde gelen temsilcileri olarak ortaya çıktı ve on sekizinci yüzyıla kadar da endüstrini tekelini elinde tutmayı sürdürdü. Beyaz giysilerin yapımında kullanılacak çoğu Avrupa kumaşı beyazlatılmak üzere ilk Hollanda’ya gönderilirdi. Hollandalıların metodu eski Mısırlılarınkinden sadece azıcık daha ileriydi.</p>

  <p class="normal">Hollandalı boyacılar kumaşı alkalik çözeltide beş güne kadar bekletirlerdi. Sonra onu temizce yıkarlar; güneşte kuruması ve ağarması için iki üç haftalığına yerlere sererlerdi. Aynı işlem beş altı kere tekrar edilirdi; daha sonra da alkalik çözeltinin “yiyici” etkisini kalıcı olarak durdurmak için kumaş ikisi de asidik olan yayık ayranı veya kesilmiş sütün içerisine sokulurdu. Bütün bu işlem bir sürü alanı işgal etmekte ve birkaç ay boyunca devam etmekteydi.</p>

  <p class="normal">On sekizinci yüzyılın başına kadar İngilizler top top kumaşları kendileri beyazlatmaktaydı. Metotlarındaki tek gerçek fark yayık ayranın yerini almış sulandırılmış sülfürik asitti. Yeni ve basit bir beyazlatma bileşimine ihtiyaç vardı ve bir sürü kimyager bunu bulmaya çalışıyordu. 1774’te İsveçli araştırmacı Karl Wilhelm Scheel klor gazını keşfedince baz kimyasalı da bulmuş oldu. Ama suyun içinde çözünmüş gazın güçlü bir beyazlatıcı üretmesini sağlayacak kişi aynı zamanda yirmi yıl sonra Napolyon’un tayin edilmiş bilimsel danışmanı olacak kimyager Count Claude Louis Berthollet idi.</p>

  <p class="normal">1785’te Berthollet klor gazını kireç, potas ve su karışımından geçirerek eksiksiz hale getirdiği keskin solüsyonu, çamaşır suyunu (eau de Javel) ürettiğini ilan etti. Ama bu çamaşır suyu hiçbir zaman şişelenip satılmadı. Onun yerine dönemin her profesyonel kastarcısı en başından kendi malzemelerini kendisi bir araya getirmeliydi. Klor gazı da göz, burun ve akciğer dokularını yüksek derecede tahriş edici nitelikteydi. Beyazlatma artık daha az alan ve zaman gerektiriyordu ama öte yandan mesleki risk içeriyordu.</p>

  <p class="normal">1799’da bu durumda bir ilerleme kaydedildi. Glasgow’dan İskoçyalı bir kimyager Charles Tenant “eau de Javel”i kuru bir toza dönüştürmenin yolunu bularak çamaşırın üstüne dökülebilir ağartma tozları döneminin öncüsü oldu. Tozlar beyazlatma endüstrisinde devrim yapmakla kalmadı aynı zamanda sıradan yazı kâğıdını da dönüştürdü. Zira kâğıt yüzyıllardır çamurumsu sarı-kahverengindeydi. Tenant’ın klorlu ağartması ilk saf beyaz kâğıtları gün yüzüne çıkarmış oldu. 1830’a kadar sadece İngiltere’de yılda 1,500 ton toz ağartıcı üretilmekteydi. Yani beyazlar hiç bu kadar beyaz olmamıştı.</p>

  <h2 class="indentmetinbold" id="calibre_toc_118">Pencere Camı:</h2>

  <p class="indentmetinbold">MS 600, Almanya</p>

  <p class="normal">MÖ 400 civarında ilk kez pencereleri cam levhâlârla kapatan Romalılardı. Ama ılık Akdeniz iklimi dolayısıyla pencere camları sadece bir enteresanlıktan ibaret kaldı. Cam esas olarak mücevher yapımında kullanılarak pratik amaçlara hizmet etmekteydi.</p>

  <p class="normal">Yaklaşık MÖ 50’de cam üfleme sanatının başlamasıyla daha yüksek kalite pencere camlarının yapılması mümkün hale geldi. Ancak Romalılar üflenmiş camı evler ve toplantı salonları için her şekilde ve büyüklükte içki kupalarına şekil vermek üzere kullandı. Böyle birçok eşya eski Roma şehirlerinde yapılmış kazılarda ortaya çıkarılmıştır.</p>

  <p class="normal">Romalılar hiçbir zaman düz camı mükemmel hale getiremedi. Açıkçası buna ihtiyaçları yoktu. Söz konusu buluş ise Ortaçağ’ın başında daha kuzeyden, daha soğuk Cermen ikliminden geldi. MS 600’de pencere imalatının Avrupa merkezi Ren Nehri boyunca yatmaktaydı. Cam üzerinde çalışmak büyük beceri ve uzun süren bir çıraklık dönemi gerektiriyordu. Bu yüzden cam ustalarına ilimli dede anlamına gelen “gaffer” denirdi.</p>

  <p class="normal">Cam ustalarının pencere üretmede iki yöntemleri vardı. Daha kalitesiz ama daha yaygın bir biçimde kullanılan silindir yönteminde cam ustası erimiş silisi üfleyerek küre haline getirirdi. Sonra bunu ileri geri sallayarak bir silindire dönüştürürdü. Böylece silindir boylamasına kesilir ve bir levha halinde düzleştirilirdi.</p>

  <p class="normal">Normandiyalı cam ustalarının uzmanlık alanı olan taç yönteminde ise yine küre meydana getirilirdi ama üfleme demirini ayırmadan önce buna, bir tarafında bir delik bırakarak sağlam bir demir çubuk iliştirilirdi. Ondan sonra hızlı hızlı döndürülür ve merkezkaç kuvveti altında delik, küre bir disk haline gelene kadar genişlerdi. Daire şeklinde ortası kalın bu cam silindir camından daha inceydi ve sadece cam panellerin yapımına uygundu.</p>

  <p class="normal">Ortaçağ boyunca Avrupa’nın görkemli katedralleri yükseklerdeki renkli camlarıyla kıtada imal edilen düz camların çoğunu tekeli altına almıştı. Pencere camı kiliselerden zenginlerin evlerine ve daha sonrada genel kullanıma yönelerek yaygınlaşmaya başladı. Silindir camdan yapılabilecek en büyük levha ya da plaka ancak bir buçuk metre genişliğinde olabiliyordu. On yedinci yüzyılda cam yapımı teknolojisindeki gelişmeler dört metreye iki metrelik camları da beraberinde getirdi.</p>

  <p class="normal">1687’de Fransa’nın Orléans şehrinden cam ustası Bernard Perrot, bir cam dökme yöntemi olan rulo yapmanın patentini aldı. Sıcak, eritilmiş cam büyükçe demir bir masanın üstüne dökülür ve ağır, metal bir silindirle yayılması sağlanırdı. Bu yöntem sayesinde nispeten daha düzgün ilk büyük cam levhâlâr üretildi. Bunlar tam boy ayna olarak kullanılmaya uygundu.</p>

  <h2 class="indentmetinbold" id="calibre_toc_119">Fiberglas (Cam Elyafı)</h2>

  <p class="normal">Adının da işaret ettiği gibi fiberglas yani cam elyafı iplik haline getirilip sert bir levha ya da daha esnek kumaş halinde dokunan çok ince cam filamanlardan meydana gelir.</p>

  <p class="normal">Parisli zanaatkâr Dubus-Bonnel’e camı eğirip örmesinden dolayı 1836’da bir patent bahşedildi. Söz konusu işlem karışıktı ve yürütülmesi zordu. İnce cam ipliklerin işlenebilirliklerini kaybetmelerine sebep olmamak için sıcak, nemli bir odada çalışmak gerekiyordu. Örme işlemi çok dikkatli bir şekilde jakar tipi dokuma tezgâhında gerçekleştirilirdi. Çağdaşları camın bir kumaş gibi dokunabileceğine kuşkuyla yaklaştıklarından Dubus-Bonnel patent başvurusunda bulunduğunda küçük kare bir fiberglas örneğini de başvurusuna dâhil etmişti.</p>

  <h2 class="indentmetinbold" id="calibre_toc_120">Emniyet Camı</h2>

  <p class="normal">İronik bir şekilde kırılmaz cam, 1903 yılında Fransız kimyager Edouard Benedictus’un yaşadığı bir kazada camların tuzla buz olması sonucunda keşfedilmiştir.</p>

  <p class="normal">Laboratuvarında bir gün raftan ayıraçlarını almak için bir merdivene tırmandı ve kazara bir cam tüpü yere düşürüverdi. Camın kırıldığını duydu ama aşağıya doğru bakıp tüpün kırık parçalarının aşağı yukarı orijinal şeklinde hâlâ birbirlerine asılmış olduklarını gördüğünde büyük bir şaşkınlığa uğradı.</p>

  <p class="normal">Benedictus bir asistanından tüpün yakın zamanda içerisinde bir sıvı plastik olan selüloz nitrat solüsyonunun bulunduğunu, bunun da belli ki tüpün içerisinde ince bir plastik bırakarak buharlaştığını öğrendi. Tüp temizlenmiş göründüğü için asistan aceleyle yıkamadan onu rafa geri kaldırmıştı.</p>

  <p class="normal">Bu kaza Benedictus’un keşfine vesile olmuşken ardı sıra takip eden dizi dizi kazalar da Benedictus’u keşfini tatbik etmeye doğru yönlendirdi.</p>

  <p class="normal">1903’te Parisliler arasında otomobil kullanma yeni ve çoğunlukla da tehlikeli bir meraktı. Benedictus’un keşfiyle aynı hafta bir Paris gazetesi başmakalesini son zamanlarda sıklaşan otomobil kazalarına ayırdı. Benedictus, şoförlerin çoğunun kırılan ön camlardan dolayı ciddi şekilde yaralandıklarını okuduğunda kendi eşsiz camının hayatlar kurtarabileceğini anladı.</p>

  <p class="normal">Günlüğüne: “Birdenbire gözlerim önünde kırık bir tüp görüntüsü oluşuverdi. Yerimden fırlayıp laboratuvarıma koştum ve fikrimin pratik imkânları üzerine yoğunlaştım” diye yazmıştı. Aralıksız yirmi dört saat boyunca camı sıvı plastikle astarlayıp sonra yeniden kırmakla uğraştı. “Ertesi akşama kadar ilk parça Tripleks’imi (kırılmaz cam) üretmiştim. Gelecek için çok umut verici.”</p>

  <p class="normal">Maalesef yeni lüks ürünlerinin fiyatlarını aşağıda tutmaya çabalayan otomobil üreticileri ön cam olarak bu pahalı ama emniyetli camlara ilgi göstermediler. Genel tavır otomobillerin güvenliğinin imalatçıdan ziyade şoförün elinde olduğuna dairdi. Otomobilin tasarımına emniyet önlemleri kaza sonrası yaralanmayı en aza indirmek için değil; kazayı önlemek için ilâve edilmekteydi.</p>

  <p class="normal">Birinci Dünya Savaşı’nın patlak vermesiyle kırılmaz cam da kendine ilk kez geniş çapta pratik kullanım alanı buldu: yani gaz maskelerinin lenslerinde. Üreticilere göre ince tabakalı emniyet camından küçük ovallere şekil vermek nispeten daha kolay ve ucuzdu. Söz konusu lensler son derece ihtiyaç duyulan, ama o zamana kadar imkân dâhilinde olmamış korumayı askeri personele sağlayabiliyordu. Otomobil endüstrisi yetkilileri bu yeni camın savaş gibi uç şartlar altındaki kanıtlanmış performansını gözden geçirdikten sonra emniyet camının uygulandığı başlıca alan araba ön camları haline geldi.</p>

  <h2 class="indentmetinbold" id="calibre_toc_121">Ev Hava-Soğutma Sistemi:</h2>

  <p class="indentmetinbold">MÖ 3000, Mısır</p>

  <p class="normal">Eski Mısırlıların yapay soğutmayla serinlemek gibi bir imkânları olmamışsa da kuru ve ılıman iklimlerde meydana gelen bir doğa olayı sayesinde buz yapabilmekteydiler.</p>

  <p class="normal">Güneş batarken Mısırlı kadınlar sazlıkların üzerine sığ, kil tepsilerdeki suları yerleştirirlerdi. Su yüzeyinin ve tepsinin kenarlarındaki nemin hızla buharlaşması suyu donduracak derecedeki, geceleyin meydana gelen sıcaklık düşüşüyle bir araya gelirdi. Gerçi ısı hiçbir zaman donma noktasına kadar inmezdi. Bazen suyun yüzeyinde sadece ince bir zar oluşurdu ancak kuruluğa ve gece soğumasına dair daha olumlu şartlar söz konusu olduğunda su katı ve kalın bir tabaka halinde donardı.</p>

  <p class="normal">Olayın belirgin özelliği buharlaşmayı ya da terlemeyi mümkün kılan havadaki nem oranının azlığıydı. Böylece soğuma da gerçekleşirdi. Bu prensip havayı düzenleyerek evlerini ve saraylarını soğutmak isteyen çoğu eski medeniyet tarafından da benimsenmişti. Mesela MÖ 2000’de zengin bir Babilli tüccar kendi evine dünyadaki ilk soğutma sistemi kurdu. Güneş battığında hizmetçiler tüccarın odasının duvarlarına ve yerlerine su serperlerdi; böylelikle buharlaşmayla geceki soğuma birleştiğinde sıcaktan bir rahatlama sağlanmış olurdu.</p>

  <p class="normal">Buharlaştırma yoluyla soğutma, eski Hindistan’da da yaygın bir biçimde kullanılmaktaydı. Her gece ailenin erkeği evin rüzgâra bakan tarafındaki açıklıklara ıslak hasırlar asardı. Gece boyunca da bu hasırlar ya el ya da camların üzerindeki perfore oluklar vasıtasıyla ıslak tutulurdu. Böylelikle hafif, sıcak rüzgâr daha serin çim hasıra vurdukça buharlaşmayla beraber sıcaklık otuz dereceye kadar iniyor, içeride bir serinlik meydana geliyordu.</p>

  <p class="normal">İki bin yıl sonra telefon ve elektrik ampulü gerçekliğe kavuştuğunda bile, bunaltıcı bir yaz günü serinlemenin basit ve etkili yolları hâlâ teknolojinin imkânları dâhilinde görünmüyordu. On dokuzuncu yüzyılda bile büyük restoranlar ve diğer umuma açık yerler hava borularının içine buz ve tuz karışımları katıp soğuk havanın pervanelerle dolaşımını sağlarlardı. New York’taki Madison Square Tiyatrosu bu külfetli sistemi kullanarak gecede dört bin ton buz tüketiyordu.</p>

  <p class="normal">On dokuzuncu yüzyıl mühendislerini çileden çıkaran problem sadece havanın ısısını düşürmenin yolunu değil, aynı zamanda -eski insanların da problemi olan- sıcak havadan nemi ayrıştırmanın yolunu bulmaktı.</p>

  <h2 class="indentmetinbold" id="calibre_toc_122">Havalandırma Sistemi</h2>

  <p class="normal">“Havayı kontrol etme” terimi birisi pratik havalandırma sistemini üretmeden yıllar önce kullanılmıştı. İfadenin sahibi 1907’de tekstil fabrikalarında nem kontrolü üzerine Amerikan Pamuk Üreticileri Birliği’ne bir rapor sunan fizikçi Stuart W. Cramer’dır. Ölçülmüş miktarlarda buharın ilâve edilmesiyle tekstil ürünlerindeki nem oranının kontrolü o zamanlar “havayı şartlandırma” olarak bilinmekteydi. Cramer fiilimsiyi birleşik isme dönüştürerek tekstil sanayisinde popüler hale gelen yeni bir ifade yarattı. Böylece 1914 civarında Willis Carrier ismindeki hırslı Amerikalı bir mucit ilk ticari havalandırıcıları ürettiği zaman isimleri de hazır onları beklemekteydi.</p>

  <p class="normal">Kuzey New Yorklu bir çiftlik işçisiyken Cornell Üniversitesi’ne mühendislik dalında burs kazanan Carrier, ısıtma ve havalandırma sistemlerine kendini kaptırmıştı. 1901’deki mezuniyetinden bir yıl sonra Brooklynli bir litografyacı ve matbaacı için ilk ticari havalandırma işine soyundu. Matbaacılar için ortam ısısı ve nemindeki değişimler her zaman bir kâbus olmuştu. Zira kâğıt genişler ya da büzülürdü; mürekkep akar ya da kururdu; renkler de baskıdan baskıya değişiklik gösterebilirdi.</p>

  <p class="normal">Yetenekli bir mucit olan Carrier, geleneksel buharlı ısıtıcıya soğuk suyu kabul ettirip soğutulmuş havayı pervaneyle çevreye yaymasını sağladı. Buluşundaki esas deha, hava ısısını ve akışını dikkatlice hesaplayıp dengelemesinde yatıyordu. Böylelikle sistem sadece havayı soğutmuyor, aynı şekilde nemden de arındırıyordu. Bu vesileyle havanın soğuması daha da hızlandırılıyordu. Bir taşla iki kuşu vurmayı başarması ona “modern havalandırmanın/ hava şartlandırmasının babası” unvanını kazandırdı. Alt yapı kurulduktan sonra ise ilerleme hızlı oldu.</p>

  <p class="normal">1919’da Chicago’da ilk havalandırmalı sinema salonu açıldı. Aynı yıl New York’taki Abraham ve Strauss ilk havalandırmalı mağaza haline geldi. Carrier 1925’te New York’un Rivoli Tiyatrosu’na 133 tonluk havalandırma ünitesi yerleştirdiğinde, kârlı yeni bir pazara adımını atmış oldu. Havalandırma özellikle yazın o kadar memnuniyet vericiydi ki, 1930 yılına kadar tüm Amerika’da üç yüzden fazla sinema salonu, uzun metrajlı filmlerinden daha büyük harflerle soğuk havanın reklamını yapmaktaydı. Boğucu derecede sıcak günlerde insanlar eğlenmekten ziyade serinlemek için filmlere akın ederdi. On yılın sonunda mağazalar ve ofis binaları havalandırma sayesinde işçilerinin daha verimli çalışır hale geldiklerini; böylelikle de sistemin maliyetinin dengelendiğini iddia etmekteydiler. Çalışma verimliliğinin artmasının bir bölümü işe gitmeye teşvik eden bir nedenden kaynaklanmaktaydı; sekreterler, teknisyenler, tezgâhtarlar ve yöneticiler gönüllü bir şekilde işe erken gelip işten geç çıkıyorlardı. Zira evlerin içinde havalandırmanın yaygınlaşması yılları alacaktı.</p>

  <h2 class="indentmetinbold" id="calibre_toc_123">Lastik Hortum:</h2>

  <p class="indentmetinbold">1870’ler, Amerika Birleşik Devletleri</p>

  <p class="normal">Lastik bahçe hortumu (ve yangın hortumu) zaman kazandırıcı bir lütuf olmanın yanında otomobil lastiği ve yağmurluktan önce lastikten imal edilen ilk malzemeydi; dolayısıyla lastik hortum birçok bakımdan lastik sanayisinin doğuşunu temsil etmekteydi.</p>

  <p class="normal">Lastik, on altıncı yüzyıl Avrupa’sında yeni ve değişik bir maddeydi. Amerikalı yerliler tarafından yapılmış ilk lastik toplar İspanya’ya Christopher Columbus vasıtasıyla tanıtıldı ve takip eden iki yüz yılda çoğu Avrupalı mucit bu maddeyle deneyler yaptı ancak onu pratik uygulamalar için uygun bulmadı. Nedeni de doğal halinde lastiğin soğukken kırılgan; sıcakken de yapış yapış olmasıydı. Lastiği aynı anda kuru, yumuşak ve esnek yapmanın sırrını ise bir mutfak kazası sonucu Amerikalı hırslı mucit Charles Goodyear keşfetti.</p>

  <p class="normal">Goodyear, lastiğin derinin ömrünü uzatmak için yapıldığı gibi “tabaklanarak” veya “iyileştirilerek” daha yararlı hale getirilebileceğine inanıyordu. 1839’da bir şubat akşamı evinin mutfağında lastiği “iyileştirmek” için bazı kimyasallarla deneyler yapmaktaydı. Bir sülfür ve lastik karışımı kaşığından ocağa damladı. Onu silemeyecek derecede meşgul olduğundan lastik eriyip, sonra tekrar soğuyup katılaşırken Goodyear araştırmasına devam etti. Pıhtılaşmış kütleyi kepçeyle çekip aldığında maddenin pürüzsüzlüğü, kuruluğu ve esnekliği karşısında şaşkınlığa düştü. Yoğun bir kış soğuğunun etkili olduğu o gece “sakız”ın bir parçasını mutfak kapısının dışına çiviledi. Sabah ise içeri geri getirdi ve büktü; Goodyear çok sevinçliydi. Zira parça kırılgan değildi ve elastikiyetini muhafaza etmişti. Dolayısıyla Charles Goodyear sülfürün lastiği “iyileştirdiğini” veya “vulkanize ettiğini” keşfetmişti.</p>

  <p class="normal">Vulkanizasyon işlemini eksiksiz hale getirmek için ilâve deneylere gereksinim vardı. Ancak Goodyear’ın parası suyunu çekmişti. Zamanının ve birikimlerinin büyük bir kısmını daha iyi bir lastiğin peşinde tüketmişti. Goodyear, karısı ve beş çocuğuyla beş parasız, yiyecek ve barınma için akrabalarına muhtaç bir halde yaşamaktaydı. Ailesine ait ne varsa hatta çocuklarının okul kitaplarını bile ya satmış ya da rehin bırakmıştı. 1855’te kaleme aldığı “Lastik ve Çeşitleri” kitabında kendini haklı çıkarır nitelikteki şu satırlara yer vermişti: “başarının kesinliği ciddi ölçüde fedakârlığı gerektirdi.” Ancak Goodyear ticari anlamda başarıya ulaşamadı. Borçları nedeniyle hapse atıldı. 1860’ta öldüğünde ise, ailesine faturalardan ve kredi ödemelerinden oluşan 200,000 dolarlık bir borç bıraktı.</p>

  <p class="normal">Goodyear’ın ölümünden sonra lastiğin Amerika’nın rüya ürünü haline gelmesi için on yıl geçmesi gerekti. Bu da dikkat çekici bir şekilde ismi Goodyear’ınkine benzeyen bir adamın çabalarıyla gerçekleşti.</p>

  <p class="normal">İç Savaş’ta cerrah iken iş adamına dönüşen Dr. Benjamin Franklin Goodrich 1870’de Akron, Ohio’da B.F.Goodrich Şirketi’ni kurdu. O sıralarda lastiğin bilinen az bir kullanım alanı mevcuttu. Goodrich ise lastiğin potansiyelinden emindi. Yakın bir arkadaşının evinin deri yangın hortumunun patlamasından dolayı yanıp kül oluşuna seyirci kalmıştı. Pennsylvania’daki petrol yataklarında da petrolün sevkiyatını yapabilmek için lastik bir hortuma ne kadar ihtiyaç olduğunu görmüştü. Ayrıca aldığı tıp eğitimi sayesinde lastiğin ameliyatlarda ve tedavilerde, yani birçok yerde kullanılabileceğinin de farkındaydı.</p>

  <p class="normal">Yetenekli ve güler yüzlü Goodrich, işadamlarını yeni kurduğu lastik şirketine yatırım yapmaları için ikna etmede pek zorlanmadı. Birkaç ay içerisinde Akron fabrikası dünyanın ilk lastik hortumlarını üretmeye başlamıştı bile. Dayanıklı ve pamuk yalıtımlı yangın hortumu firmanın en iyi satan ürünü haline geldi.</p>

  <p class="normal">1871 yılı lastiğe dair başka ilklere de şahit oldu: contalar, şişe tıpaları, konserve kavanozu halkaları ve ev kadınlarınca kullanılan popüler çamaşır merdaneleri. Evin dışındaki en önemli ürün ise bahçe hortumuydu. Öte yandan deri hortumlarının çeşitli kusurları mevcuttu. Durmadan ıslanıp kuruduğunda deri aşınıp çatlıyordu. Güneşe aşırı derecede maruz kaldığında da kırılgan hale geliyordu. Sıklıkla yırtılma potansiyeliyle beraber elastikiyeti son derece sınırlıydı. Goodrich’in lastiği ise ısıya ve neme karşı dayanıklıydı. Ayrıca iç su basıncına karşı koyup yırtılma ihtimalini en aza indirgeyen kendine has bir güce de sahipti. 1880’lerde profesyonel bahçıvanlar ya da kendi bahçeleriyle uğraşan insanlar seve seve sulama kovalarını bırakıp bitkiler için olduğu kadar kendileri için de bir lütuf sayılan lastik hortumları kullanmaya başladılar.</p>

  <h2 class="indentmetinbold" id="calibre_toc_124">El Arabası:</h2>

  <p class="indentmetinbold">MS200, Çin</p>

  <p class="normal">El arabasının insan yapımı aletler tarihinde özel bir yeri vardır. Bağımsız icat olarak bilinen bir olguya örnek teşkil etmektedir. Zira el arabası farklı dönemlerde, farklı yerlerde ve faklı amaçlara yönelik geliştirildi. Burada Çin ve Avrupa el arabaları özel bir öneme sahiptir.</p>

  <p class="normal">El arabasının en eski modeli MS 200 civarında Çin İmparatorluk ordusunda bir general olan Chuko Liang tarafından tasarlandı. Amacı dar setler arasından büyük miktarlardaki askeri malzemelerin taşınmasını sağlamaktı. Aletin kocaman olan tek tekerinin çapı yaklaşık bir buçuk metre ölçülmekteydi. Bir düzine teker parmağı vardı ve aletin konumlandırılışı da yükün ağırlık merkezinin doğrudan tekerlek dingilinin üzerinde olacak şekildeydi. Tarihçiler General Liang’ın Çin’de pirinç ve sebze taşımak için önceden beri kullanılan daha küçük el arabasından bir uyarlama yaptığına inanmaktadırlar.</p>

  <p class="normal">Daha MÖ 1000’de iki tekerli el arabaları Doğu’nun ve Batı’nın her yerinde bilinmekteydi. Ama görünen o ki Liang’ın zamanındaki Çin’de olduğu gibi aşırı dar zeminlerden geçirmek üzere tek-tekerlekli bir el arabası ihtiyacı hiç ortaya çıkmamıştı.</p>

  <p class="normal">Çin el arabası askeri malzemelerin yerlerine ulaştırılmasını sağlıyorken, savaş meydanlarından ölü ve yaralı askerleri taşımak için de kullanılmaya başlandı. Daha sonra ise bir seferde dört yetişkini ve altı çocuğu taşıma kapasitesine sahip olacak derecede büyütüldü ve azıcık değiştirildi. Bu büyük el arabaları genellikle bir eşek tarafından çekiliyor, arkadan da bir sürücü tarafından yönlendiriliyordu.</p>

  <p class="normal">Çinlilerin el arabası için şiirsel nitelikte iki ismi vardı: “tahta öküz” ve “süzülen at”. Beşinci yüzyılda bir tarihçi, aletin belli bir ağırlıkta yükü taşımadaki mekanik avantajlarıyla ilgili şöyle yazmıştı: “Belli bir zaman aralığında bir adam yürüyerek iki metre giderken, el arabası altı metre gitmekteydi. Bir adam bununla bütün bir yıl yetecek kadar yiyecek taşıyabilirdi. Yirmi metreden sonra bile arabayı götüren kişi hiçbir yorgunluk hissetmezdi.”</p>

  <p class="normal">Avrupa’da el arabası ise Ortaçağ’da ortaya çıktı. Çin el arabalarının tekerleri, arabayı iten kişi sadece yönlendirmeyi ve dengelemeyi yapsın diye ortada ve doğrudan yükün altındayken; Avrupalı versiyonunun tekeri önde dışa doğruydu. Bu da yükün hem teker hem de iten kişi tarafından desteklendiği anlamına geliyordu.</p>

  <p class="normal">Tarihçiler Avrupa’ya ait buluşun, tahta sepete benzeyen daha eski bir aracın uyarlaması olduğuna inanıyorlar. Bu sepet önden ve arkadan iki ya da dört kişi tarafından taşınıyordu. On ikinci yüzyılda kimliği meçhul bir mucidin aklına bu iki taşıyıcıyı tek bir küçük tekerle değiştirme fikri geldi, Batıya özgü el arabası da böylelikle oluşturuldu.</p>

  <p class="normal">Avrupalı el arabası Çin’inki kadar kullanışlı değildi. Yine de Kıta’daki büyük şatoları ve katedralleri inşa eden işçilerin birdenbire malzemeleri taşımada kendilerine yardımcı olacak bir aletleri olmuştu. On ikinci yüzyıldan on beşinci yüzyıla kadar el arabalarının çizimlerini içeren çoğu el yazması değişmez bir şekilde el arabalarını inşaatçıların hizmetinde tuğla ve taşlarla yüklenmiş olarak göstermektedir. Bu açıdan Avrupalı el arabalarının işlevi Çin’deki versiyondan oldukça farklıdır. Tekerin öne doğru yerleştirilmesi, Avrupa’ya özgü el arabasını kullanan bir adamın itmenin ve dengelemenin yanında yükün büyük bir kısmını da kaldırması gerektiği anlamına gelmekteydi. Dolayısıyla Çin buluşunun aksine Batı’nın el arabası uzun mesafeler için yük taşımaya elverişli değildi. Sonuç olarak hiçbir zaman insanlar için bir ulaşım aracı haline gelmedi.</p>

  <p class="normal">Avrupa ve Çin arasında sürekli ticaretin başladığı on yedinci yüzyıla kadar her birinin kendine özgü el arabaları vardı. On yedinci yüzyılda ise Doğu’ya giden Avrupalı tacirler Çinli el arabasında nasıl yorulmaksızın uzun mesafelerde yüklerin taşınabildiğine dair şaşırtıcı hikâyelerle geri döndüler. Böylece tasarım Batı ülkelerinde de ortaya çıkmaya başladı. Günümüzde kişinin çalışma gereksinimlerine göre her iki model de mevcuttur.</p>
</body>
</html>
