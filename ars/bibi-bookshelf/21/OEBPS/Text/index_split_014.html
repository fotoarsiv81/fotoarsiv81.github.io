<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="block_37" id="toc_id_79">TOPRAK VE PARA</h2>

  <p class="block_1">Kapitalizmin veya daha doğrusu, kentsel paranın (soylulara ve burjuvalara ait para) kırsal hayata sızması çok erkenden başlamıştır. Avrupa’da hiçbir kent yoktur ki, parası yakındaki topraklara doğru taşmasın. Ve kent ne kadar önemliyse, kentsel mülkiyetlerin halkası o kadar uzağa yayılmakta, önündeki her şeyi sarsalamaktadır. Zaten mülk edinimleri, bu kentsel alanların dışında muazzam alanlar üzerinde de gerçekleşmektedir: XVI. yüzyılda uzaktaki Napali krallığından senyör malikâneleri satın alan Cenevizli tüccarlara bakınız. Fransa’da XVIII. yüzyılda gayrimenkul piyasası, ulusal piyasanın bile sınırlarını aşmaktadır. Paris’te Bröton senyörlükleri veya Larraine topraklarının satışı yapılmaktadır<i class="calibre1">.'</i></p>

  <p class="block_1">Bu alımlar çoğu zaman toplumsal gösteriş için yapılmaktadır. Napali atasözü <i class="calibre1">“Chi</i> <i class="calibre1">ha danan compra feudi ed e barone"</i> demektedir: parası olan malikâne alır ve baran olur. Toprak alımı hemen soyluluk getirmemektedir, ama soyluluğa giden yol, toplumsal mertebe yükselmesi sağlamaktadır. Tek başına gündemde olmayan ekonomik unsur, gene de rolünü oynamaktadır. Yalnızca evimin iaşesini sağlamak amacıyla, kentime yakın bir toprak satın alabilirim; bu iyi bir aile babasının politikasıdır. Veya sermayemi yatırmak ve güvenceye almak için aynı işi yapabilirim: toprak hiçbir zaman aldatmaz denilmektedir ve tüccarlar bunu çoktan beri bilmektedirler. Luca de Sera 23 Nisan 1408’de Floransa’dan, Pratolu tüccar Francesco Datini’ye yazmaktadır: “Size mülkler satın almanızı tavsiye etmiştim, bugün bu tavsiyemi, eğer hâlâ olanak varsa, daha büyük hararetle tekrarlıyorum. Topraklar en azından denizin rizikolarına; ticaret kumpanyalarının beklenmedik durumlarına veya iflaslara maruz değillerdir. Bu nedenle size bunu tavsiye ediyor ve istiyorum (<i class="calibre1">piu ve ne</i> <i class="calibre1">conforto e pregho)"</i>. Bir tüccar için gene de can sıkıcı olan, bir toprak parçasının, borsadaki bir senet gibi kolayca alınıp satılamamasıdır. Venedik’teki Tiepolo Pisani bankasının 1584’teki iflası sırasında, garanti olarak gösterilen toprak fonları yavaş bir şekilde ve zararla tasfiye edilmektedir. XVIII. yüzyılda sermayelerini bağ veya bağ parselleri alımına yatıran La Rochelleli tüccarlar, böylece ihtiyata alınmış paralarını, gerektiğinde zararsız ve zorluk olmadan geri alabileceklerini düşünmektedirler. Ama burada bağ söz konusudur ve burası şarap ürününü geniş ölçekte ihraç eden bir bölgedir. Bu kadar özel bir toprak banka rolü oynayabilir! Kuşkusuz, Anversli tüccarların XVI. yüzyılda kentlerinin civarından satın aldıkları topraklar da böyledir. Bunları karşılık göstererek borç almaları, onların sayesinde kredilerini genişletmeleri mümkündür ve sağladıkları gelir de yabana atılacak gibi değildir.</p>

  <p class="block_1">Bu söylendikten sonra, kökeni ne olursa olsun, kentsel mülkiyet (her şeyden önce burjuva mülkiyeti) <i class="calibre1">ipso Jacto</i> kapitalist değildir; ve üstelik XVI. yüzyıldan itibaren giderek artan bir sıklıkla olmak üzere, çoğu zaman sahibi tarafından da işletilmemektedir. Bu mülk sahibinin bazı durumlarda gerçek bir kapitalist, inkâr edilemez bir para oyuncusu olması hiçbirşeyi değiştirmemektedir. Augsburglu çok zengin tüccarlar olan Fuggerler, ihtişamlarının sonlarında Savabya ve Frankanya’da senyörlük ve prenslik alımlarını artırmışlardır. Buraları doğal olarak, kendi iyi muhasebe kurallarına göre yönetmektedirler, ama buraların yapılarını değiştirememektedirler. Senyörlükleri, eski hakları ve kira ödeyen köylüleriyle kalmaktadır. Aynı şekilde, Lyon’daki İtalyan tüccarları veya Napali’deki Cenevizli iş adamları bir malikâneyle birlikte soyluluk ünvanları satın aldıklarında, toprak girişimcisi haline gelmemektedirler.</p>

  <p class="block_1">Ancak kapitalizmin bir toprağı ele geçirip, bal gibi onu kendi düzeni içine aldığı, baştan sona yeniden biçimlendirdiği de olmaktadır. Biraz sonra kapitalist tarım örneklerini inceleyeceğiz. Bunlar, bazıları tartışmalı, bazıları tartışmasız olmak üzere çok sayıdadırlar, fakat geleneksel olarak kalan yönetim ve doku örneklerine bakarak azınlıkta kalmaktadırlar, öylesine ki, en azından XVIII. yüzyıla kadar bunların adeta kuralı teyid eden istisnalar oldukları söylenebilir.</p>

  <h2 class="block_37" id="toc_id_80">Kapitalist Önkoşullar</h2>

  <p class="block_1">Batı kırları aynı anda hem senyörlüğe dayalı, hem de köylüdürler. Senyörlük rejimi heryerde dayanıklı çıkmıştır. Oysa kapitalist bir iş idaresi ve ekonomik hesap sisteminin toprak işletmeciliği alanına yerleşebilmesi için, birçok öncel gerekmektedir: senyörlük rejiminin, ortadan kalkmasa bile, en azından devre dışı bırakılmış veya değiştirilmiş olması (bazen içten, bu durumda bu işi bizzat senyör yapacaktır; veya köyün horozu, palazlanmış köylü kapitalistçilik oynayacaktır); köylü özgürlüklerinin yok edilmese bile, en azından döndürülmüş, sınırlandırılmış olması (bu büyük, ortak alanlar sorunudur); işletmenin uzun çaplı, güçlü bir mübadele zinciri içine alınmış olması -ihraç edilecek buğday, yün, çivitotu, kökboya, şarap, şeker-; rasyonel bir iş idaresinin, üzerindeki düşünülmüş bir verim siyasetiyle yönetilerek yerleşik hale gelmiş olması; kendini kanıtlamış bir tekniğin yatırımları ve sabit sermaye yerleşimlerini yönetiyor olması; nihayet tabanda ücretli bir proletaryanın olması gerekmektedir.</p>

  <p class="block_1">Eğer bu taleplerin tümü karşılanmışsa, işletme belki kapitalizm yönünde olabilir, ama kapitalist değildir. Oysa bu olumlu veya olumsuz, çok sayıdaki koşulun gerçekleştirilmesi zordur. Ve acaba neden on olayın dokuzunda böyle olmaktadır? Çünkü kuşkusuz, kırlara canı istendiği gibi girilememekte, çünkü senyörlüge dayalı üst yapı canlı, dirençli bir gerçeklik olmakta ve özellikle de, çünkü köylü evreni yeniliğe istekle karşı koymaktadır.</p>

  <p class="block_1">Bir Fransız konsolosu 1816’da Sardinya’mn “dehşet verici terk ve sefalet” durumunu gözlemektedir, oysa ada “Avrupa uygarlığının merkezinde” yer almaktadır. “Aydınlanmış” çabalara karşı esas engel, devletin, Kilisenin ve “feodalite”nin üçlü sömürüsüne maruz kalan geri köylülerden, “tarlalarını sürerken veya hayvanlarını otlatırken belde bıçak, omuzda tüfekle” duran “vahşi” köylülerden gelmektedir; bunlar aile ve klan kavgalarının içinde tükenmektedirler. Bu köhne dünyaya hiçbir şey kolayca girememektedir; hatta başarılı bir şekilde denenen, ama bu “açlık kökü”nün faydasına rağmen halkın kullanım alanına hiç de giremeyen patates üretimi bile. Konsolosumuz “patates yetiştirilmesine yönelik deneylere burun bükülmüş ve bunlar gülünç hale getirilmiştir; şeker kamışı deneyleri ise (tarım bilimine tutkun Sardinyalı bir soylunun girişimiyle) kıskançlık yaratmış ve cehalet ile kötülük bu deneyleri, sanki bir suçmuşlar gibi cezalandırmışlardır; büyük masraflarla getirtilen işçiler birbiri ardına katledilmişlerdir”. Oradan geçen bir Marsilyalı, “sağlıklı ve güçlü ağaçları olan, yaprakları düşerken... bu ülkenin halkının en ufak bir yarar bile sağlamadığı kalın bir yatak meydana getiren" Ogliastra portakal ormanları karşısında büyülenmiştir. Birkaç hemşehrisiyle buraya bir tasfiyehane kurmuş ve bir mevsim boyunca çalışmıştır. Heyhat, grup Fransa’ya dönünce atelyeler tahrip edilmiş, alet-edevat çalınmıştır. Her şeyi terketmek gerekmiştir.</p>

  <p class="block_1">Kuşkusuz daha başka çerçeveleme tekniklerine tabi olan ve daha açık köylü cemaatleri vardır. Uç bir örnek aldık: Sardinya bugün bile geri bir ülkedir. Fakat, Napoli krallığında Castrovillani senyörü olan, Spinelli ailesinden şu Cenovalı tüccar, bracciali’nin (bu bölgede <i class="calibre1">fatigatori</i> adı verilen geçici işçiler) gelişlerini ve ikametlerini istediği gibi düzenlemeyi kafasına koyduğunda, o da tüm köy cemaatinin <i class="calibre1">-universita-</i> engellemesiyle karşılaşmıştır. Fakat son sözü o söyleyecektir. Senyöre, <i class="calibre1">fatigatori</i>’den fazla iş istemeyin diye açıklama yapılmaktadır, bu onların bizim bağlara gelip çalışmaktan kaçınmalarına yol açacaktır!</p>

  <p class="block_1">Demek ki, yeni tarımsal işletmelerin, çoğu zaman bataklıkların boşluklarına veya ağaçlı alanlara yerleşmeleri rastlantı değildir diye sonuca varılacaktır. En iyisi yerleşik adetleri ve toprak sistemlerini kakalamamaktır. Yenilik taraflısı biri olan Del- porte, 1782'de İngiliz tipi koyun yetiştiren işletmesini kurmak üzere, Boulogne-sur- Mer ormanının kendi açtığı, sonra da düzenlediği bir kesimini seçmiştir. Küçük bir ayrıntı: burada hayvanları kurtlardan korumak gerekmiştir. Hiç değilse insanlardan korunmaktadırlar!</p>

  <p class="block_38">Köylü Kitlelerinin Sayısı, Ataleti ve Üretkenliği</p>

  <p class="block_1">Köylülük sayı, insanların büyük çoğunluğu demektir. Bunun sonucunda bu kitlenin içinde, ortaya bir dirsek teması çıkmaktadır, bu da kendiliğinden direnç veya atalet olanakları yaratmaktadır. Fakat sayı aynı zamanda, yetersiz bir üretkenliğin işaretidir. Oldukça genel bir kurala göre, eğer toprak ancak çok zayıf verime sahipse, tarlaların alanını genişletmek, emek gücünün çabasını artırmak, her şeyi bir emek fazlasıyla dengeye sokmak gerekmektedir. Frassa ve Arpaia, Napali’nin arkasında ve nisbeten zengin, bir üçüncü köy olan Montesarchio’dan uzak düşmeyen, iki fakir köydür. Bu iki fakir köyde üretkenlik o kadar düşüktür ki, aynı miktarda ürünü alabilmek için, Montesarchio’dakinden üç kere daha büyük bir toprak alanını işlemek gerekmektedir. Sonuç: bu fakir köyler daha yüksek bir doğurganlığı, daha erken evliliği istemektedirler, onlara nisbeten bol bir emek gücü imalatı gerekmektedir. Buradan, Eski Rejimin birçok ekonomisinin inatçı paradoksuna ulaşılmaktadır: nisbeten aşırı nüfuslu kırlar yoksulluk ve kıtlığın sınırındadırlar, ama gene de mevsimlik işçileri, şu hasatçıları, şu bağ bozucularını, şu kış günlerinin tahıl dövücülerini, şu ellerinde kazmalarıyla çukur kazarken ter akıtan adamları, düzenli olarak yardıma çağırmak zorundadırlar. Bütün bu insanlar dış dünyanın en fakir kesimleriyle, işsizlerin karmaşık kitlesinden çıkmaktadırlar. 1698 tarihli bir istatistik, Orleans yönetim bölgesi için şu rakamları vermektedir: 23.812 pulluğu olan köylü, 21.840 bağcı, 2.121 değirmenci, 539 bahçıvan, 3.160 çoban, 38.444 gündelikçi, 13.696 hizmetçi, 15.000 uşak. Ve bu rakamlar köylü nüfusun tümünü temsil etmemektedirler, çünkü hizmetçilerin dışarıda bırakılması halinde, ne kadınlar, ne de çocuklar gözükmektedir. Yaklaşık 120.000 kişilik aktif bir köylü nüfusu içinde, uşak, hizmetçi ve gündelikçi olarak 67.000'den daha fazla ücretli bulunmaktadır!</p>

  <p class="block_1">Bu aşırı insan yükü, paradoksal olarak, üretkenliğin gelişmesine bir engeldir: bu kadar kalabalık bir köylü nüfusu, geçimlik bir ekonomi civarında yer alarak, sıklıkla ortaya çıkan kötü hasatların darbesine dayanabilmek ve çok sayıdaki ödentiyi karşılayabilmek için, aralıksız çalışmak zorunda kalmakta, gündelik işler ve meşguliyetlere hapsolmaktadır. Ancak şöyle bir kıpırdayabilmektedir. Teknik gelişmenin kolay yayılmasının veya yeni ürünlerin ekiminin veya yeni pazarların rizikosunun kabulünün böylesine bir ortamda olabileceği düşünülemez. Adeta uyku halindeki, rutin işlere dalmış (sakin ve boyunduruk altında demeyelim) kitleler varmış izlenimi alınmaktadır. Bu kitleler az görülür bir şiddetteki uyanışları da bilmektedirler. Fakat 1368’de Ming hanedanı lehine olmak üzere, yabancı Moğolların yönetimine son veren Çin köy isyanı, her şeyi silip süpüren gerçek bir kasırga olmuştur. Ve köylü isyanlarının Avrupa’da, bu kadar geniş ölçeklere ulaştığı nadirse de, kıta heryerinde köylü isyanlarının patlamasına alışıktır.</p>

  <p class="block_1">Tabii ki bu isyanlar teker teker sönmektedir: 1358’de İle-de-France’da çıkan köylü isyanı; 138l’de İngiliz işçilerinin ayaklanması, 1514’te Duzsa’nın önderliğinde başlayıp, binlerce asılmayla sona eren Macar köylü savaşı veya 1525’te Alman köylülerinin ayaklanması, veya 1617’deki büyük çaplı Napali köylü isyanı. Kırsal evrenlerin üstyapısını oluşturan senyörlük tabakası, üstünlüğünü her zaman yeniden kurmakta; ve bu iş için prenslerden yardım görmekte, köylü emeğine muhtaç olan kentsel toplumların az çok bilinçli suç ortaklıkları tarafından desteklenmektedir. Sessiz savaş, açık savaşın alternatifi olmaktadır. Avusturya köylülerinin tarihiyle ilgilenen Georg Grüll’e göre, 1525’te <i class="calibre1">Bauerkrieg’i</i> sona erdiren muazzam bozgun bile, için için süren toplumsal bir savaşın, 1650’ler ve hatta ötelerine kadar devam etmesini önleyememiştir. Köylü savaşı, hiçbir zaman sona ermeyen yapısal bir savaştır. Bir ‘Yüz Yıl Savaşı’ndan daha fazla.</p>

  <h3 class="block_26" id="toc_id_81"><span class="calibre26">Sefalet ve Hayatta Kalma</span></h3>

  <p class="block_1">Maksim Gorki birgün “köylüler heryerde aynıdır" demiştir. Acaba bu tamamen doğru mudur?</p>

  <p class="block_1">Köylülerin hepsi oldukça sürekli bir sefaleti, her deneye dayanıklı bir sabrı, koşullar karşısında eğilerek onlara direnmeyi, isyanların oluşturduğu sıçramalara rağmen, harekete geçmedeki yavaşlığı, nerede olurlarsa olsunlar her yeniliği umutsuzca reddetme konusundaki bir sanatı ama aynı zamanda bitimsiz bir şekilde narin olan bir hayatı benzersiz bir şekilde yeniden dengeleme konusundaki inadı da paylaşmaktadırlar. Düşük bir düzeyde yaşadıkları, şu veya bu istisnaya rağmen kesindir: örneğin, XVİ. yüzyılın sonunda, jutland’ın güneyindeki Dithmarschen gibi bir hayvancılık alanı. Karaorman’ın, Bavyera’nın, Hesse’in veya Thuringia’nın bazı kesimlerindeki “köylü refah adaları"; daha sonra büyük kentsel pazarların yakınlığından yararlanan Hollanda kırları; Manceau ülkesinin batı kesimi İngiliz kırlarının büyücek bölümü; hemen heryerde bağcılar, birkaçıyla yetinmek üzere, bu köylü refahının örnekleridir. Fakat tam olarak yapılacak bir sayımda, kara görüntüler, diğerlerini çok fazla aşacaklardır. Bunlar binlercedir.</p>

  <p class="block_1">Fakat bu gerçek siyahlıkları vurgulamayalım. Köylü hayatta kalmıştır. Başının çaresine bakabilmiştir ki, bu da evrensel bir gerçektir. Fakat genelde, yüzlerce tamamlayıcı mesleğin sayesinde: zenaat meslekleri, şu gerçek “endüstri" olan bağcılık meslekleri, arabacılık gibileri sayesinde. İsveç veya İngiltere’de bazı köylülerin aynı zamanda madenci, arabacı veya demir imalatçısı olmalarına; Scania köylülerinin denizci olmalarına ve Baltık ile Kuzey denizinde faal bir kıyı gemiciliğini harekete geçirmelerine; tüm köylülerin az çok dokumacı ve fırsat çıktığında taşımacı olmalarına şaşırmamak gerekir. Istria’da, XVI. yüzyıl sona ererken, kırlar ikinci serflik tarafından yeniden istila edildiğinde, birçok köylü bundan kurtularak, Adriyatik limanlarına yönelik taşımacılar ve çerçiler haline gelmişler ve kırsal yüksek fırınlarda, ilkel bir demir endüstrisinin çapını genişletmişlerdir Sommaria'da yer alan ciddi bir rapor, Napoli krallığında “yalnızca gündelikçilikten elde ettikleriyle değil de, aynı zamanda, altı <i class="calibre1">tomola</i> buğday veya arpa ekerek geçinen <i class="calibre1">bracciali</i> çok sayıdadır... bunlar sebze yetiştirerek pazara götürmekte, odun kesip satmakta ve hayvanlarıyla taşımacılık yapmakta; sonra da yalnızca <i class="calibre1">bracciali</i> olarak vergi ödeme durumunda olduklarını iddia etmektedirler”. Yakınlarda yapılan bir araştırma, onların üstelik para alım satımıyla uğraştıklarını, küçük tefeciler ve dikkatli hayvan yetiştiricileri olduklarını göstermektedir.</p>

  <h3 class="block_26" id="toc_id_82">Uzun Süre Değişimi Dışlamaz</h3>

  <p class="block_1">Bu örnekler Gorki’nin neden haklı olmadığını göstermektedirler. Köylü olmanın, sefalet içinde olmanın binlerce yolu vardır. Lucien Febvre, taşradaki farklılıkları düşünerek, “Fransa’nın adı çeşitliliktir” deme adetine sahipti. Ama dünyanın da adı çeşitliliktin Toprak vardır, iklim vardır, ekimler vardır, tarihin “sapması” vardır, eski tercihler vardır; aynı zamanda mülkiyet ve kişi statüsü vardır. Köylüler köle, serf, özgür kiracı, yarıcı, ortakçı olabilirler; Kiliseye, Krala, büyük senyörlere, ikinci veya üçüncü mertebeden soylulara, büyük çiftçilere tabi olabilirler. Ve kişisel statü her seferinde farklı olabilmektedir.</p>

  <p class="block_1">Mekân içindeki bu çeşitliliği kimse reddetmemektedir. Fakat günümüz köylülük tarihçileri, her belli sistemde zaman içinde sabit ve hep kendini tekrarlayan durumların varlığını düşünme eğilimindedirler. Toskana kırların hayranlık verici bir şekilde incelemiş olan tarihçi Elio Conti’ye göre, buranın açıklanabilmesi, ancak bin yıllık bir süre içinde izlenen gözlemlerle mümkündür. Bir tarihçi, Paris civarındaki kırlık alan için “kırsal yapılar Yakışıklı Philippe ile XVIII. yüzyıl arasında hicbir dönüşüme uğramamışlardır” diye iddia etmektedir. Süreklilik her şeye ağır basmaktadır. Werner Sombart bundan çok önceleri, Avrupa tarımının Charlemagne’dan Napoleon’a değişmediğini söylemekteydi: bu herhalde, kendi döneminin bazı tarihçilerini küçümsemenin bir biçimiydi. Bugün bu şaka artık kimseyi şoke etmeyecektir. Avusturya kırsal toplumlarını inceleyen tarihçi Otto Brünner daha uzağa gitmektedir: “Köylülük Neolitik Çağdaki oluşumundan XIX. yüzyıla kadar, Avrupa toplumunun yapısının temelini meydana getirmiş ve binlerce yıl esnasında üst tabakaların siyasal biçimlerinin yapısındaki değişiklikler, onun özüne ancak şöyle bir ucundan temas edebilmişlerdir” demektedir.</p>

  <p class="block_1">Ancak, köylü tarihinin hareketsizliğine gözü kapalı inanmayalım. Evet şu köyün manzarası XIV. Louis zamanından günümüze kadar değişmemiştir. Evet, Forez bölgesi üzerinde yoğunlaşan bir tarihçi hamının yaşlı yeğenleri “(bugün bile) XIV. yüzyıldaki atalarının çok yakın olan gölgelerine benzemektedirler". Ve bu kırlardaki evcil hayvan varlığı “1914'te, 1340'ta olduğundan çok farklı" gözükmemektedir. Tarlalar, evler, hayvanlar, insanlar, sözler, atasözleri aynıdır... Ama birçok şey, birçok gerçek sürekli değişmiştir. Kuzey Alsace'daki küçücük Mitschdorf köyünde, 1760-1770’lerde, eski tahıl karabuğday yerini buğdaya bırakmaktadır, bu ihmal edilebilir bir şey midir? Aynı köyde, 1705’le 1816 arasında (herhalde 1765’e doğru) üç yıllık rotasyondan iki yıllık rotasyon sistemine geçiş tamamlanmıştır, bu ihmal edilebilir bir şey midir? Küçük değişmeler diyebilirsiniz, fakat muazzam olanları da vardır. Her uzun süre günün birinde kırılır. Bu kırılma hiçbir zaman tek bir seferinde ve bütünü itibariyle olmaz, ama kırılmalar işe müdahale ederler. Blanche de Castille ve Aziz Louis zamanında, Paris çevresindeki köylü dünyasının serflerden (bunlar üç belirleyici yükle tanımlanabilir: <i class="calibre1">chevage, evlenme</i> resmi, <i class="calibre1">mainmorte)</i> oluştuğu kesindir, ama senyöre karşı özgürlüklerini fetheden serbest insanlar da vardır ve azatlar (manumissio) çoğalmaktadır, çünkü özgür kişi serflere karıştığında, sonunda onlarla karıştırılma tehlikesiyle karşı karşıyadır. Ekonomik hayatın olanak vermesiyle, dirsek teması içindeki köylülerin, yükümlülüklerini para karşılığında satın almaları da -Orly’de, Sucyen-Brie’de, Boissy veya başka yerlerde, bu hareket geniş ölçekte yayılmaya adaydır- belirleyicidir. Köylü özgürlüğünün Avrupa’nın belli bir kesiminde bir salgın gibi yol alması, tercihan faal bölgelere, ama aynı zamanda komşuluğun yardımıyla, daha az ayrıcalıklı bölgelere ulaşması da belirleyicidir. Hareket Napoli bölgesine böyle ulaşmıştır ve hatta görünüşte öncü bir bölge olmayan Calabria da etkilenmiştir; Sinopali kontu tarafından 1432’de geri istenilen, sonuncu kaçak köylülere, bu çağrı boşuna yapılmıştır. Köylü serfliği, toprağa bağlama yok olmuştur. Ve eski kelimeler <i class="calibre1">(adscripti, villani, censiles, redditici)</i> Calabria kelime haznesinden çıkmışlar<span class="calibre26">dır, artık yalnızca vassali’den söz edilmektedir. Yukarı Avusturya’da, özgürlüğüne kavuşan köylünün, azat edildiğinin simgesi olarak kırmızı bir şapka giymesi de önemlidir. Ortak kullanım alanlarının, köylüler ile senyörler arasındaki paylaşımı olan</span> <i class="calibre1">triage'ın</i> XVIII. yüzyılda Fransa’da, genelde başarısız olmalarına karşılık, aynı sürecin İngiltere’de <i class="calibre1">enclosures'e</i> yol açması da önemlidir. Bunun tersine, Polanya <i class="calibre1">ikinci serfliğinin,</i> daha önceden kentle, hatta yabancı tüccarlarla doğrudan pazar ilişkisine sahip olan köylüyü XVl. yüzyılda köyüne hapsetmesi önemlidir. Bütün bunlar belirleyicidir: bu dönüşlerden herbiri binlerce insanın durumunu derinlemesine değiştirecektir.</p>

  <p class="block_1">Bu arada Marc Bloch, Fransız köylülüğünü “öylesine kaynaşmış bir sistem ki, çatlak olması olanaksızdır” olarak gören Ferdinand Lot’ya karşı haklıdır. Oysa çatlaklar, aşınmalar, kopuşlar, tersine dönüşler vardır. Tıpkı senyör-köylü ilişkileri gibi bu kopuşlar, bir pazar ekonomisini otomatik olarak geliştirirken, kırsal dengeyi sarsalayan Kent-kır birlikte yaşamından kaynaklanmaktadırlar.</p>

  <p class="block_1">Ve gündemde yalnızca pazar yoktur. Kent, kendi bağrında kurumsallaşmış olan lonca engellerinden kurtulmak için, zenaatlarını çoğu zaman kıra götürmekte değil midir? Zaten durum lehine olduğunda, bunları tekrar sınırlarının içine alacaktır. Köylü yüksek ücretlerle cezbolarak, sürekli bir şekilde kente gelmekte değil midir? Ve senyör evini, hatta sarayını burada inşa ettirmekte değil midir? Avrupa’nın geri kalanından ileride olan İtalya, ilk <i class="calibre1">inurbamcnto'ya</i> tanık olmaktadır. Ve senyörler kentli olurlarken, beraberlerinde sıkışık nizamdaki kırsal klanlarını da getirmekte, bunlar da kendi cephelerinden kent hayatı üzerinde ağırlık yapmaktadırlar. Nihayet kent, yazmasını bilmeyenler için yazan yasa adamları, çoğu zaman sahte dostlar, kavgacılar, hatta borç senetleri imzalatan, ağır faizler alan, rehne verilmiş mallara el koyan tefeciler demektir. Lombard’ın casana'sı XIV. yüzyıldan itibaren, borç alan köylünün içine düştüğü tuzaktır. Önce mutfak ve tarım araçlarını, sonra hayvanlarını rehnetmekte, sonunda tükenmek üzere, sıra toprağına gelmektedir. Güçlükler artınca, tefecilik muazzam faiz hadlerine ulaşmaktadır. Kasım 1682’de Alsace emini, köylülerin kurban olduğu, hoş görülmesi mümkün olmayan tefecilikleri ihbar etmektedir: “burjuvalar onlara % 30'a kadar varan faizlere razı olmaya zorlamışlardır", bazıları toprakların kendilerine rehnedilmesini ve faiz olarak da “ürünlerin yarısı"nın verilmesini istemişlerdir. “Bu (faiz) her yıl, borç alınan ana para kadar olmaktadır..." Hata yoktur, bunlar % 100 faiz üzerinden borçlardır.</p>

  <h3 class="block_26" id="toc_id_83">Batı'da Ölmemiş Olan Bir Senyörlük Rejimi</h3>

  <p class="block_1">Köylü hayatının içine saplanmış, ona karışmış olan senyörlük örgütlenmesi, bu hayatı hem korumakta, hem de baskı altında tutmaktadır. Bunun izleri bugün bile, Batı manzaralarının içinde tanınabilir niteliktedir. Barrois ile Champagne arasında, her ikisi de eskiden mütevazi birer senyörlüğe ait olan iki vasat köy biliyorum. Şato köylerden birinin yakınında hâlâ durmaktadır, ama herhalde XVIII. yüzyıldaki restore edilmiş biçimiyle (parkı, ağaçları, gölcükleri, bir mağarasıyla birlikte). Değirmenler (artık kullanılmıyorlar, ama hâlâ duruyorlar), gölcükler (daha dün yerli yerindeydiler) senyöre aittir. Köylülere gelince, bunlar bahçelerini, çitlerinin içindeki alanları, meyva bahçelerini ve köy evlerinin etrafında, birbirlerine kaynamış durumdaki tarlalarını kendileri tasarruf etmekteydiler. Tarlalar daha dün bile, üç ekim alanı halinde bölünmüştü (buğday, yulaf, nadas: <i class="calibre1">versaine)</i> ve bunlar her yıl yer değiştirmekteydiler. Yakındaki tepelerin üstündeki korular ve her köye bir tane olmak üzere, iki “rezerv", mülk sahibi olarak doğrudan senyöre aitti. Bu tarla bütünlerinden biri, <i class="calibre1">La Corvie</i> (angarya) denilen yere adını bırakmıştır; İkincisi de muazzam büyüklükte olan, köylülerin küçük tarlalarına nazaran anormal kaçan, bütün halde bir çiftliğe hayat vermiştir. Yalnızca uzak korular, köylü kullanımına açıktır. Alınan izlenim, şarap bile dahil, her şeyi kendi üretmekte inad eden köylü-zenaatkârlarıyla (demirci, araba tamircisi, ayakkabı tamircisi, saraç, marangoz) birlikte kendi üstüne kapalı bir dünyaya ilişkin olmaktadır. Ufkun ötesinde, sıkışık nizamda gruplanmış başka köyler; iyi tanınmayan ve bu nedenle hakkında uzaktan verilip veriştirilen başka senyör- lükler yer almaktadır. Folklor bu eski alaylarla doludur.</p>

  <p class="block_1">Bu çerçeveyi doldurmak gerekir: senyör, hangi senyör? Nakit, ürün, emek (angarya) cinsinden ödentiler nelerdir? Zikrettiğim sıradan örnekte, ödentiler 1789’da hafiftir, angarya azalmış ve yılda iki, üç güne düşmüştür (sürüm ve arabayla taşıma); biraz canlı uyuşmazlıklar, yalnızca koruların kullanımına ilişkin olanlarıdır.</p>

  <p class="block_1">Fakat bir yerden diğerine birçok şey değişmektedir. Yolculukları sıklaştırmak gerekir: Andre Plaisse'le birlikte Normandiya’daki Neubourg’a; Gerard Delille’le Napoli krallığındaki Montesarchio’ya; Yvonne Bezard’la Burgonya'daki Gemeaux'ya gitmek gerekir. Biz bir an için, Giorgio Dorin’le birlikte Montaldeo’ya gideceğiz. Tabii ki çoğu zaman mükemmel olan monografilerin sunduklarının, doğrudan ve kesin bir seyrinin yerini hiçbir şey tutamaz.</p>

  <p class="block_1">Fakat sorunumuz bundan ibaret değildir. Bin yıllık olan ve en azından Aşağı Roma imparatorluğunun büyük malikânelerine kadar geri giden senyörlük rejiminin, hangi nedenlerden ötürü modernitenin başlangıcına kadar yaşayabildiğini, genel bir düzlemde araştıralım.</p>

  <p class="block_1">Senyörlük rejimi aslında birçok sınamadan geçmişitr. Senyör yukarıdan, feodalitenin bağları içindedir. Ve bu bağlar hayali değildir, bunlar her zaman düşük olmayan feodal rantlara, kavga nedeni olan <i class="calibre1">“aveux”</i> ödentilerine yol açmaktadır; ve prense ödenmesi gereken arızi ve feodal haklar da vardır -bunlar bazen ağırdır-. jean Meyer, XVIII. yüzyılda soyluluğun gelirinin (ama oldukça kendine özgü olan Bröton soyluluğundan söz etmektedir) her yıl % 10-15'lik bir kesintiye maruz kaldığını düşünmektedir. Daha önceleri, Vauban “eğer her şey iyi araştırılsaydı, soyluların köylülerden daha az yükümlülük altında olmadıkları görülürdü" demiştir, ama açıkçası, bu bir abartmadır.</p>

  <p class="block_1">Köylülerden bizzat topladıkları ramlar ve ödentilere gelince, bunların azalma gibi can sıkıcı bir eğilimleri vardır. XIII. yüzyılda nakit cinsinden saptanmış olan ödentiler, önemsiz hale gelmişlerdir. Batı’da angaryalar genellikle satın alınmışlardır. Senyöre ait bir fırının getirisi, köylülerin haftada bir pişirtmek üzere getirdikleri hamurdan alınan birkaç avuçtur. Ayni cinsten bazı ödentiler sembolik hale gelmişlerdir: ödentiye tabi tarlaların paylaşılmasıyla, bir köylü bir ekmeğin çeyreğini, sekizde birini, onaltıda birini ödeme durumuna girmektedir! Senyörlük yargısı bazı küçük davalarda gelir getirici olarak ortaya çıkmaktadır, ama bu gelir senyörün atadığı yargıçları doyuracak ağırlıkta olamamaktadır. Burgonya’daki Gemevaux’da 1750’ye doğru, 8.156 livrelik bir gelir içinde, yargıdan kaynaklanan cezalar 132 livrelik bir paya sahiptirler. Bu evrim, en zengin senyörlerin topraklarında daha hızlı olmaktadır, çünkü bunlar artık hiç de topraklarının geliriyle geçinmemektedirler.</p>

  <p class="block_1">Modern hayatın artan lüksü de senyöre karşı rol oynamaktadır, çünkü ne. pahasına olursa olsun, buna katılması gerekmektedir. Senyör, tıpkı köylü gibi, burjuva kreditörlerin mutluluk kaynağı olmaktadır. Burgonya’daki Saulx-Tavanney ailesi, mülklerinin azameti sayesinde, asık yüzlü konjonktürü, uzun süre fazla bir zarara uğramadan atlatabilmiştir. XVIII. yüzyılın ikinci yarısındaki refah, onların karşısına beklenmedik güçlükler çıkartmıştır. Gelirleri artmaktadır, ama bunu hesapsızca harcamaktadırlar. Ve sonunda yuvarlanmışlardır. Aslında sıradan bir öykü.</p>

  <p class="block_1">Bundan da fazlası, siyasal ve ekonomik bunalımlar, senyörlük aleminden koca parçalar kopartmaktadırlar. Vlll. Charles, XII. Louis, 1. François ve II. Henri dönemlerinde, kışın Fransa kralının ordusuyla İtalya’da ve yazın topraklarında olmak, henüz uygulanabilen bir yöntemdir. Fakat, 1562’den sonra din savaşları bir çukur haline gelmiştir. 1590’lı yılların ekonomik gerilemesi bunalımı hızlandırmıştır. Fransa’da, ama aynı zamanda İtalya’da, İspanya’da ve herhalde diğer yerlerde bir tuzak açılmakta ve çoğu zaman en parlakları olmak üzere, soylular burada kaybolmaktadırlar. Ve bütün bunlara, el altında tutulan köylü öfke ve kemirmelerinin bir kez daha, taviz vermeyi zorunlu hale getirmesi eklenmektedir.</p>

  <p class="block_1">Ne kadar çok zayıflık ve ne kadar da çok hasım güç, ama kurum gene de hayatta kalmaktadır. Yüzlerce nedenden ötürü. İflas eden senyörler çoğu zaman yerlerini zengin burjuvalar olan ve sistemi sürdürmekte onlardan aşağı kalmayan, başka senyörlere bırakmaktadırlar. Köylü isyan ve güç denemeleri vardır, ama en az onlarınkiyle eşit sayıda senyör tepkisi de vardır. Fransa’da Devrim arefesinde olduğu gibi. Köylüleri haklarından kopartmak kolay değilse, senyörü de avantajlarından kopartmak kolay değildir. Veya daha doğrusu, senyör bazı avantajlarını kaybettiğinde, onları korumaya veya başkalarını elde etmeye gayret etmektedir.</p>

  <p class="block_1">Gerçekten de, her şey onun aleyhine değildir. 1789 öncesi Fransız soyluluğu, krallığın toprak mülkiyetinin herhalde % 20’sini denetim altında tutmaktadır. <i class="calibre1">intikal ve satış</i> vergileri ağır olmaya devam etmektedir (Normandiya’daki Neubourg’da satış tutarının % 16-20’sine kadar). Senyör yalnızca kiraya verdiği tarlaların rantiyesi olmayıp, aynı zamanda büyük bir toprak sahibidir: yakındaki malikânede, en iyi toprakların büyük bölümünü tasarruf etmektedir ve bunları isterse doğrudan işletebilmekte, isterse kiraya verebilmektedir. Ormanların, kıyı topraklarının, ekilmemiş veya bataklık toprakların büyük bir kısmına sahiptir. Neubourg’daki baronluk, 1789 öncesinde hiç de vasat olmayan gelirlerinin % 54’ünü, korulardan sağlamaktaydı. Ekilmemiş alanlara gelince, burada bazı bölümler tarıma açıldığında, birilerine verilebilir ve bir cins ondabir olan <i class="calibre1">champart</i> ödentisine tabi hale gelebilirlerdi. Nihayet ve özellikle, senyör bir köylü tarlasını satışa çıkardığında öncelikli alma hakkına sahiptir, feodal <i class="calibre1">retrait</i> hakkı öncelik tanıyan bir haktır. Bir köylü ödenti ödeyerek işlediği tarlasını terkederse, veya burası şu veya bu nedenden ötürü boş kalırsa, senyör burayı kiralayabilir, yarıcıya verebilir veya yeniden feodal kurallar içinde bir serfe verebilirdi. Hatta bazı durumlarda, <i class="calibre1">retrait</i> ödentisi bile koyabilirdi. Topraklarındaki pazarlardan, fuarlardan geçişlerden vergi alma hakkına da sahipti. XVIII. yüzyılda Fransa’daki ödenti toplanan tüm geçiş yerlerinin, onları ticareti kolaylaştırmak üzere satın almak amacıyla dökümü yapıldığında, bunlardan birçoğunun toprak sahipleri tarafından, yakın tarihlerde keyfi olarak kurulanları olduğu farkedilmiştir.</p>

  <p class="block_1">Demek ki senyörlük hakkı, birçok manevra olanağı sunmaktadır. Poitou Gâtine’inin büyük senyörleri, XVI. yüzyılda biraraya toplanmış topraklar olan malikâneleri, Allah bilir nasıl, yarıcı toprakları haline getirmeyi başarmışlardır. Burada belirleyici bir dönüşüm söz konusudur. Napoli krallığında, köylü tarlalarını rezervlerine <i class="calibre1">-scarze-</i> katma konusunda her şeyin onlardan yana olduğu, fief sahipleri, daha iyisini yapamazlardı.</p>

  <p class="block_1">Bu konuyu bitirmek üzere, ne kadar eksik olursa olsun, köylü özgürlüğünün ekonomik sonuçları hakkında fazla hayal kurmayalım. Artık serf olmamak, işletmesini satabilmek, canının istediği yere gidebilmek demektir. Yukarı Avusturyalı bir vaiz, 1676’da çağını methetmektedir: “Allah razı olsun, şimdi etrafta artık hiç serf yok ve bugün herkes canının istediği yerde hizmet edebilir ve etmelidir”. <i class="calibre1">Etmelidir</i> kelimesinin <i class="calibre1">bilir'e</i> eklediği ve istediği'nden aldığı şeyin ne olduğuna dikkat edilmelidir. Köylü serbesttir, ama hizmet etmek, her zaman senyöre ait olan toprağı işlemek zorundadır. Özgürdür, ama devlet heryerde ona vergi koymakta, Kilise ondan ondabir ve senyör de ödenti tahsil etmektedir. Sonucu kestirmek zor değildir: XVII. yüzyılda Beauvaisis’de köylü geliri, bu çeşitli kesintilerden ötürü % 30-40 azalmıştır. Buna çok yakın oranlar, başka incelemeler tarafından işaret edilmiştir. Egemen toplum heryerde, tarımsal artık kitlesini, kendi çıkarına olmak üzere seferber etmeye ve artırmaya uğraşmaktadır. Köylünün bunun bilincinde olmadığını sanmak bir yanılsamadır. 1639’da Normandiya’da ayaklanan çıplak ayaklar, bildirilerinde vergi mültezimlerini ve mukataacılarını ifşa etmektedirler; “bu zenginleşmiş kişiler... bizim sırtımızdan edindikleri ipek ve kadife kumaşlar” giymektedir, bu “hırsız güruhu bizim ekmeğimizi yemektedir”. Kendi köylülerine göre, Grenoble yakınındaki Saint- Maurice piskoposluk kurul üyeleri, “bol bol yiyip içmekte ve Paskalya için boğazlanacak domuzlar gibi yağlanmaktan başka bir şey düşünmemektedirler’’. Fakat, Napolili iktisatçı Galanti’nin yazdığı üzere “köylü, kendine yalnızca yükünü taşımasına yetecek kadar bırakılan, büyük hayvan” olarak kabul edildikleri bu toplumda, bu insanlar hayatta kalmak, üremek, görevini yapmaktan başka ne yapabilirler? Hep kıtlık tehtidi altında yaşayan bu dünyada, senyörler tuzu kuru kesimdir: bunlar ayrıcalıklarıyla birlikte, belli bir toplumun güvenliğini ve dengesini de savunmaktadırlar. Ne kadar ikircikli olursa olsun, bu denge onların desteği olmaktadır, Richelieu bu konuda köylünün “yüke alışmış katırlar gibi olduğundan, uzun bir dinlenmede, çalıştığındakinden daha fazla kötüye gittiğini” söylemektedir. Demek ki, sarsalanan, darbe yiyen, sürekli altı oyulan senyörlük toplumunun, her şeye rağmen sürmesi, yüzyıllar boyunca yeniden oluşması, kırsal çerçevede ona uygun olmayan her şeye engel çıkartmasının birçok nedeni bulunmaktadır.</p>

  <h3 class="block_26" id="toc_id_84">Montaldeo’da</h3>

  <p class="block_1">İtalya’nın küçük bir köyünde hayali olarak yaşamak üzere, bir parantez açalım. Buranın öyküsü bize, Montaldeo’nun eski senyör ve efendisinin ardılları olan büyük bir Cenovalı ailenin kâğıtlarının mirasçısı olan, tarihçi Giorgio Deria tarafından anlatılmıştır.</p>

  <p class="block_1">Üç yüzden biraz fazla nüfusu olan, 500 hektardan biraz daha az toprağa sahip sefil bir köy. Montaldeo Milana bölgesiyle, Cenova Cumhuriyeti topraklarının sınırında, Lombardiya ovasına ve Apenninlere temas eden bir konumda yer almaktadır. Tepelik olan minik toprakları, imparatora bağlı bir “fief’ oluşturmaktaydı. Dorialar 1569'da burayı Grimaldilerden satın almışlardır. Dorialar ve Grimaldiler Cenova’nın iş dünyası sayluluğuna mensupturlar; bu aileler sermayelerini güvenceye alırken, kentin hemen yanıbaşında bir sığınak sahibi olarak (yararlı bir tedbirdir, çünkü kentte kamusal hayat çalkantılıdır), “fief sahibi” olmaktan memnuniyetsizlik duymamaktadırlar. Ancak bunlar fieflerini uyanık tüccarlar olarak, savurganlık yapmadan işletecekler, ama ne girişimci, ne de yenileştirici olarak davranacaklardır.</p>

  <p class="block_1">Köylülerin ve fief sahiplerinin karşılıklı konumları, G. Deria'nın kitabında çok canlı bir şekilde ortaya çıkmaktadır. Köylüler özgür olup, canlarının istediği yere gitmekte, istedikleri gibi evlenmektedirler, ama çok sefil bir durumdadırlar. Yazarın yılda 9,5 kental tahıl ve kestane ile 560 litre şarap olarak saptadığı minimum tüketim miktarına, 54 haneden ancak 8’i ulaşabilmekte veya bunu aşabilmektedir. Aileler tahta veya kerpiç kulübelerinde, afet dönemlerinde bile çoğalabilirler, “çünkü bu durumlar onları çoğalmaya itmektedir", ama bu aileler bir hektarlık kötü bir toprağa kadar düştüklerinde, geçimliklerini başka yerlerde aramak, fief sahibine ait tarlalarda çalışmak, o yerlerdeki toprakları ellerinde toplayanların yanında çalışmak zorundadırlar. Veya ovaya inerek, emek güçlerini hasat zamanı kiralamak durumundadırlar. Bunlar bazen korkunç sürprizlere yol açmaktadır: yiyeceğini kendi sağlaması gereken hasat işçisinin, işvereninden alacağından daha fazlasını harcadığı olmaktadır. 1695, 1735, 1756’da böyle olmuştur. Veya çalışma yerlerine geldiklerinde, hiçbir iş bulamamaktadırlar; daha uzağa gitmek gerekmektedir; bazıları 1734’de Korsika’ya kadar gideceklerdir.</p>

  <p class="block_1">Bu sıkıntılara bir de, fief sahiplerinin ve temsilcilerinin çok sayıda olması eklenmektedir. Bu temsilcilerin başında kâhya, il <i class="calibre1">fattore</i> gelmektedir. Köy cemaati, con- soli’si aracılığıyla, bunlara karşı fazla bir şey yapamamaktadır. Herkes ödentilerini ödemek, kiraları karşılamak, efendilerinin hasatlarını düşük fiyattan alıp, kendi avantajlarına satmalarına razı olmak, bu efendilerin tefeci borçların ve adalet yönetiminin karlarının tekeline sahip olmalarına ses çıkartmamak zorundadır. Cezalar giderek daha pahalıya malolmaktadır, çünkü en sık karşılaşılanları olan küçük suçların bedellerini artırma kurnazlığı gösterilmektedir. 1700 yılındaki ceza tutarı, 1459’dakine nazaran, paranın devalüe edilmiş olmasının da hesaba katılmasıyla, yaralamalarda 12 kere; hakaretlerde 73 kere; kumarda 94 kere (çünkü kumar yasaktır), av cezalarında 157 kere, başkalarının tarlasında hayvan otlatmada 180 kere artmıştır. Senyörlük adaleti, burada hiç de kötü bir iş alanı değildir.</p>

  <p class="block_1">Küçük köy, ekonominin büyük konjonktürlerine nazaran belli bir gerileme halinde yaşamaktadır. Ancak XVII. yüzyılın köylü mülksüzleştirilme ve topraklarından kovulması olaylarını gene de yaşayacaktır. Sonra, köyü yalnızlığından çıkartan Işıklar yüzyılının (Aydınlanma dönemi) atılımı, onu dışarıya bağlayacaktır: bağcılık, burada istilacı bir tek ürün olarak gelişecek; mübadele kural haline gelecek, katır taşımacılığını teşvik edecektir. Köy burjuvazisine benzeyen bir tabaka yerleşik hale gelmektedir. Bu arada, açık açık isyan edilemediğinden, bir cins komplo zihniyeti ortaya çıkmaktadır. Fakat bu zavallılardan birinin hizadan çıkması, ayrıcalıklarının üstüne titreyen yüksek sınıf mensubunun gözünde, tahammül edilemeyecek bir şey, gerçek bir rezalettir. Montaldeo’da bir <i class="calibre1">huomo nuovo</i> olan, Betteldo adında biri, bizim markinin, Giorgio Doria’nın hışmına uğramıştır. Bu adamcağız, köyün şarabını Cenova’ya taşıyarak küçük servet yapan şu katırcılardandır (1782’deyiz) ve herhalde, katırcılarda olduğu söylenen şedid biri olma özelliğine de sahiptir. Marki kâhyasına “adı geçen Betteldo’nun saygısızlığı ve dine kolayca karşı çıkması beni çok endişelendiriyor..." diye yazmaktadır. “Üstelik bir de dizginlenmesi olanaksız olduğu için, onu cezalandırmak gerekiyor... Her halükârda, onu bizdeki her işten kovmak gerekiyor, belki açlık onu daha az kötü kılar".</p>

  <p class="block_1">Bu kesin değildir, çünkü küfür, hakaret etmek bir eğilim, bir ihtiyaçtır. Aşağılanan insan için, hatta alçak sesle olsa bile, aynı dönemdeki şu Lombardiya <i class="calibre1">motto</i>’sunu mırıldanmak, ne büyük bir rahatlamadır: “<i class="calibre1">Pane di mostura, aqua di</i> f<i class="calibre1">osso, lavora ti, Patron, che i o non passol".</i> Tekne kazıntısı ekmek, çukur suyu, sen çalış patron, ben artık tükendim! Birkaç yıl sonra, 1790’da Giorgio Doria şu sözü diline dolamıştır: <i class="calibre1">“E marchese del Jatto sua, e non di piu".</i> Ona bakanlar için markidir, daha fazlası değil. Bu devrimci sözlerin karşısında, yeni zamanlardan yakınan Montaldeo papazı, 1780’de markiye yazmaktadır: “... birkaç yıldan beri düzmecilik, kan davası, tefecilik, sahtekârlık ve diğer kusurlar hâlâ büyük adımlarla ilerlemektedir". Bu dönemin İtalya’sının tümünde benzeri görüşler ortaya çıkmaktadır, hatta Geveresi gibi liberal bir iktisatçı bile bunları yazmaktadır. Napolili işçilerin zihin halinden büyük üzüntü duyduğu için, 1758'de tek bir çare görmektedir: askeri disiplin ve sopa, <i class="calibre1">“bastonate, ma bastonate alI'uso militare"!</i> O zamandan sonra, Napoli krallığında durum kanamaya devam etmiş ve bir cins toplumsal itaatsizlik salgını yaygınlaşmıştır. Tarımsal gündelikçiler, 1785’ten itibaren, eski yılların iki katı ücret almaktadırlar, oysa zahire fiyatları düşmüştür. Bunlar <i class="calibre1">bettole</i> kazanmak ve şu batakhanelerde kumar ile içki için para kaybetmek üzere, gün ortasındaki molaları uzatmakta değiller midir?</p>

  <h3 class="block_26" id="toc_id_85">Engelleri Aşmak</h3>

  <p class="block_1">Kapitalizm, senyörlerin ve köylülerin çıkardıkları engelleri bazı koşullarda aşmakta veya etrafından dolaşmaktadır. Bu yapısal değişimlere yönelik girişimler, bazen bizzat senyörlük rejiminin içinden, bazen de dışından gelmektedir.</p>

  <p class="block_1">İçten geleni, bizzat senyörün uyguladığı, taklid ettiği veya icad etmeye uğraştığı kapitalizmdir veya büyük kiracıların başarıya ulaşmasından kaynaklanan, köylü kökenli bir kapitalizmdir.</p>

  <p class="block_1">Dışarıdan gelenleri ise, en önemli sıçramalar olmaktadır. Kentsel para sürekli olarak, kırlara doğru akmaktadır. Buralara gelince, toplumsal yükselme veya lüks uğruna alımlar esnasında, yarı yarıya kaybolmaktadır. Ama bazen de her şeyi kıpırdatmakta ve dönüştürmektedir; hatta hemen tam kapitalist tipten bir işletme biçimine ulaşmasa bile. Sihirli değneğin darbesi her zaman, bir tarımsal üretimi genel ekonomiye bağlamak olmaktadır. Kârlı bir dış piyasanın talebi üzerine, Cenovalı iş adamları, XV. yüzyılda şeker kamışı tarımını ve şeker değirmenini <i class="calibre1">(trapelo)</i> Sicilya’ya yerleştirmişler; Toulouselu taptancılar XVI. yüzyılda, kendi bölgelerinde boya bitkilerinin ekilmesini harekete geçirmişler; bir yüzyıl sonra Bordelais veya Burgonya bağları, Bordeaux ve Dijon parlamentolarının başkan ve danışmanlarının sağlam servetlerinin çıkarına olmak üzere, oldukça büyük mülkler halinde olmak üzere gelişmişlerdir. Sonuç, bir görev ve rol bölümünün, Bordeaux'da çok net olan kapitalist bir işletme zincirinin yerleşik hale getirilmesidir: <i class="calibre1">kâhya</i> işletmenin tümünü yönetmekte, <i class="calibre1">iş adamı</i> bağcılık sektörünü idare etmekte ve <i class="calibre1">bağcı ustası</i> bağlarla ve şarapçılıkla uğraşmakta ve emri altındaki uzman işçileri yönetmektedir. Evrim Burgonya’da daha az ileri gitmiştir; nitelikli bağlar, para eden ürünler XVII. yüzyılın başında henüz kilise mülküdür. Fakat Dijon parlamento üyeleri iyi fiyatlar önermişler ve Citeaux rahipleri de mülklerini devretmişlerdir... Bunlar birçoğu arasından alınan örneklerdir. Yeni malikler, bağlarının ürünlerini tanıtmayı ve ticarileştirmeyi bilmişlerdir. Hatta bağcı köylerine bizzat yerleşerek, bu yokuşun yarısında yer alan, içinde birkaç zenaatkar atelyesi olan “yüksek sokaklı” yerlerde yaşamaya başlamışlardır. Bundan sonra bu köylerde, efendilere ait güzel evler yapılmıştır. Bu küçük köylerden Brochon'da 36, Gerey'de 47 tane efendi evi, kısa bir sürede ortaya çıkacaktır. Bir cins sömürgeleştirme, satışı kolay ve yüksek kar sağlayan bir ürünün doğrudan yönetimi ve tabiyet altına alınması söz konusudur.</p>

  <p class="block_39">im</p>

  <p class="block_39">im</p>

  <h3 class="block_26" id="toc_id_86">Avrupa’nın Kalbinde Marjlar</h3>

  <p class="block_1">Bu ilk tarımsal kapitalizmi ararken, yüzlerce özel örneğin içinde kaybolabiliriz. Tabii ki ya asıl Avrupa’da, ya onun Doğu kıyılarında, ya da Avrupa Amerika’sının meydana getirmiş olduğu olağanüstü bir laboratuar olan Batı kıyılarında olmak üzere, Avrupa deneylerinin sınırları içinde kalacağız. Bu, farklı bağlantılarda olmak üzere, kapitalizmin ona yapısal olarak yabancı sistemlere hangi noktaya kadar nüfuz edebildiğini, buralarda cepheden delikler açabildiğini veya şişeyi dağıtım boğazından tutarak, üretime uzaktan nasıl hükmedebildiğim görmenin fırsatı olacaktır.</p>

  <h3 class="block_26" id="toc_id_87">Kapitalizm ve İkinci Serfıik</h3>

  <p class="block_1">Bu paragrafın başlığı bir paradoks isteğini içermemektedir. “İkinci serflik”, XV. yüzyılda henüz özgür olup, XVI. yüzyılda kaderlerinin bozulduğunu gören, Doğu Avrupa köylülüğünün içine düşürüldüğü durumdur. Bu tarihten sonra her şey, Baltık’tan Karadeniz’e, Balkanlardan Napoli krallığı, Sicilya ve Moskof devletine (çok özel bir durum) kadar olan muazzam bir mekan üzerinde, yaklaşık olarak Hamburg'tan Viyana ve Venediğe çekilen bir hatta varana kadar Polanya ve Orta Avrupa’yı da kapsamak üzere, serfliğe doğru yeniden terazilenmiştir.</p>

  <p class="block_1">Bu mekanlarda kapitalizm ne rol oynamaktadır? Hiçbir rol oynamıyora benzemektedir, çünkü feodal sistemin veya rejimin <i class="calibre1">refeodalisation</i>’undan söz etmek kuraldır. Ve, Polanya’nın serf köylüleri ile efendilerinin, XVI. yüzyıldan XVIII. yüzyıla kadarki “ekonomik hesaplarının” ne olmuş olabileceğini adım adım çözümleyen, Witold Kula’nın güzel kitabı, senyörlerin neden “gerçek” kapitalistler olmadıklarını ve XIX. yüzyıla kadar neden olamayacaklarını açıklamaktadır.</p>

  <p class="block_1">İkili veya üçlü etkisi olan bir konjonktür, XVI. yüzyılın başından itibaren, Doğu Avrupa’yı, hammadde üreticisi bir sömürge kaderine doğru fırlatmıştır ki, ikinci serflik bu kaderin yalnızca en göze görünür veçhesinden ibarettir. Yerine ve zamanına göre ortaya çıkan farklılıklarla birlikte, toprağa bağlanan köylü, heryerde hukuken veya fiilen, hareket etme hakkını; ödentilerini yerine getirdikten sonra istediğiyle evlenebilme kolaylığını, ayni ödemeler veya çalışma cinsinden yükümlülüklerden, para karşılığında kurtulma şansını kaybetmiştir. Angarya, taleplerini ölçüsüzce genişletmektedir. Polonya’da, 1500’lere doğru angarya önemsizdi; 1519 ve 1529 tarihli statüler bunun süresini haftada bir, yani yılda 52 gün olarak saptamaktaydılar; 1550’lere doğru haftada üç güne; 1600’e doğru da altı güne çıkmıştır. Macaristan’da da aynı gelişme: 1514’te haftada bir gün, sonra iki, sonra üç, kısa bir zaman sonra iki haftada bir hafta ve sonunda her türlü düzenlemenin yürürlükten kaldırılması, artık angarya senyörün keyfinden başka hiçbir şeye tabi değildir. Transilvanya’da haftada dört gün: köylüler pazar dışında, kendileri için iki işgününe sahip olabilmektedirler. Fakat 1589-1590’da Livonya’da, “<i class="calibre1">Jeden gesinde</i> <i class="calibre1">(iş) mitt ochsen öder pferdt aile dage",</i> hiçbir hata olasılığı yoktur, hergün bir çift öküz veya atla çalışmaktadır. Bundan iki yüzyıl sonra bile (1798). Aşağı Silezya’da “köylü angaryaları sınırsızdır" sözü resmen söylenmektedir.! Saksonya’da gençlerin iki veya üç yıl süreyle hizmet etmeleri bir askerlik görevi gibidir. Rusya’da, köylülerin borçlanmaları, soyluların kiracılarını, onları toprağa bağlayan sözleşmelerle ellerinin altında tutmalarına olanak vermiştir. Söylendiğine göre, bu sonradan yasallaşacak olan bir cins “iradi serflik"tir.</p>

  <p class="block_1">Kısacası, nasıl örgütlenirse örgütlensin, haftada altı gün angarya kuralı, adeta istisnasız bir şekilde yerleşme eğilimine girmiştir. Herhalde hükümdar malikânelerindekilerle, dar kent malikânelerindeki köylüleri ayırmak gerekmektedir. Hatta Bohemya veya Doğu Prusya’da, belki de daha az angaryaya dayanan bir rejim söz konusu olmuştur. Gerçekte hiçbir istatistik ve buna bağlı olarak, hiçbir harita çıkartma olanağı yoktur, çünkü angarya toplumun ve köylü çalışma tarzının gerçeklerine sürekli olarak uyum sağlamaktadır. Koşumlu hayvanlarla birlikte olan angaryalar, toprak donanımları en iyi olan, bu nedenle sürüm hayvanlarına fazlasıyla sahip olan işletmeciler tarafından sağlanmaktadırlar, bunlar angaryalarını yerine getirmeleri için oğullarından veya yamaklarından birini göndermektedirler. Fakat bu koşumlu angaryaları (Alman ülkesinde <i class="calibre1">spanndienste</i> veya s<i class="calibre1">pannwerke)</i> kol angaryalarından (<i class="calibre1">handwerke)</i> kurtulunmasına yol açmamaktadır, ve senyör köylerinde topraksız küçük köylüler ve gündelikçiler de olduğu için, koskoca bir özel uygulama ve harem dizisi bulunmaktadır. Üstelik angarya her alanda kullanılmaktadır: ev işleri, ahır çalışmaları, ambarlar, ahırlar, samanlık, tarla işleri, ot biçme, hasat, taşıma, toprak taraçalama, ağaç kesme. Sonuç olarak, adeta doğal hale gelmiş olan muazzam bir kırsal işgücü seferberliği. Vidayı biraz daha bükmek her zaman kolaydır, iş saatlerini değiştirmek, bir koşumu tutmak, taşınacak yükleri ağırlaştırmak, yolları uzatmak yeterlidir. Ve gerektiğinde tehtid mümkündür.</p>

  <p class="block_1">Doğu Avrupa ülkelerinde, angaryanın bu genel ağırlaşmasının, aynı zamanda hem iç, hem de dış nedenleri vardır. Doyurulması, hammadde ile iaşe edilmesi gereken Batı Avrupa’nın kitlesel talebi. Bunun sonucunda, ihraç edilebilir üretim üzerinde güçlü bir cazibe oluşmaktadır. Iç olanları: devlet, kentler ve senyörler arasındaki rekabetçi yarış esnasında, bu sonuncular hemen heryerde (Rusya hariç) egemen konumdadırlar. Kentlerin ve kentsel piyasaların erimesine, devletin zayıflığına karşı, el emeğinin (ve üretken toprağın da), feodalleri öne çıkartan bir şekilde ele geçirilmesi bir cevap olmaktadır. Angarya, Alman tarihçilerinin <i class="calibre1">grundherrschaft'a</i>, geleneksel senyörlüğe zıt olarak <i class="calibre1">gutsherrschaft</i> adını verdikleri şeyin hizmetinde muazzam bir motordur. XVIII. yüzyılda Silezya’da, tek bir yıl için 373.621 bir çift atla donanımlı sürüm angarya günü, 495.127 bir çift öküz koşumlu angarya günü sayılmıştır. Bu rakamlar Moravya’da sırasıyla, 4.282.900 ve 1.409. 114’tür.</p>

  <p class="block_1">Bu ağır rejim bir geceden ertesi sabaha yerleşmemiştir, tedrici ilerleme, alışma olmuştur ve şiddet de eksik kalmamıştır. Macaristan’da, Dosza ayaklanmasının bozguna uğratılmasının (1514) ertesinde, Verböcz kanunu <i class="calibre1">perpetua</i> <i class="calibre1">rusticitas</i>'ı, yani köylünün sürekli serf olduğunu ilân etmiştir. Bu aynı hüküm, bir yüzyıl sonra, Türklere karşı saldırı ve yağma halinde yaşayan köylüler olan Haydukların ayaklanmalarından sonra, 1608’de Eyaletler Birliği tarafından bir kez daha ilân edilecektir.</p>

  <p class="block_1">Nitekim köylünün fazlasıyla talepçi bir efendiye karşı silahı, kaçıştır. Gece olunca, arabası, karısı, çocukları, yığdığı eşyaları ve inekleriyle kaçan biri nasıl yakalanabilir? Tekerlekler biraz dönünce, köylü kendini yolunun üzerinde bulmakta, sefalet kardeşlerinin işbirliğinden yararlanmakta; sonra başka bir senyörluk malikânesinde veya kanundışı bir grup içinde hüsnü kabul görmektedir. Otuz Yıl Savaşından sonra, Lusace’da terkedilen senyörlerin, <i class="calibre1">Landlag</i> nezdindeki şikâyet ve öfkeleri giderek artmaktadır. Hiç olmazsa, kaçaklara yardım edenler ve onlara kucaklarını açanların cezalandırılmalarını istemektedirler; bununla birlikte kaçakların kulaklarının, ya da burunlarının kesilmesi veya alınlarının kızgın demirle dağlanmasını talep etmektedirler. Dresden’de oturan Saksonya elektör prensinden bir <i class="calibre1">reskript</i> elde etmek mümkün değil midir? Fakat serflerin serbest dolaşımını yasaklayan hükümdar emirnamelerinin nihayetsiz listesi (Moravya’da 1638, 1658, 1687, 1699, 1712; Silezya’da 1699, 1709, 1714, 1720), yasamanın bu noktadaki çaresizliğini kanıtlamaktadır.</p>

  <p class="block_1">Buna karşılık, senyörler köylülüğü bazen çok geniş olan, kapalı ekonomik birimlerde bütünleştirmeyi başarmışlardır: Bohemya’nın Czerny kontlarını, Polanya’nın Radziwill veya Czartoriskilerini, Macaristan’ın şarap ve hayvan tüccarı kodamanlarını düşünün. Bu ekonomik birimler kendi içlerine kapalı olarak yaşamaktadırlar. Köylü uygulamada artık, zaten çok daralmış olan kentsel pazara ulaşamamaktadır. Köylü buraya ulaşabildiğinde, bunun amacı bazı ödentileri karşılayabilmek veya gene senyörün mülkü olan handa bir bardak bira veya bir kadeh alkol içebilecek kadar parayı kazanabileceği mübadeleleri yapmaktır.</p>

  <p class="block_1">Fakat nihayette, bu ekonomik birim kendine yeterli değildir, çünkü üst tarafından açılmaktadır. Eski zamanlarda olduğu gibi serflerin ve toprakların sahibi olan senyör buğday, odun, hayvan, şarap, daha sonraları safran veya tütün üretmektedir, ama bu üretim uzaktaki müşterilerin isteklerine göre biçimlenmektedir. Gerçek bir senyörlük kaynaklı buğday nehri, Vistül’den aşağı inerek, Gdansk’a ulaşmaktadır. Macaristan’dan uzaklara şarap ve canlı hayvan ihraç edilmektedir; Tuna eyaletleri İstanbul’un doymaz iştahına yönelik buğday ve koyunları göndermektedirler. İkinci serflik alanının heryerinde, <i class="calibre1">domaine</i> ekonomisi her şeyi kapsamakta, kentleri kuşatıp, onları boyunduruk altına almaktadır -kırın garip intikamı-.</p>

  <p class="block_1">Üstüne üstlük, bu domaine’ler kendi kasabalarına da sahip olmakta ve buraları endüstriyel girişimlere taban olmaktadır: tuğla atelyeleri, alkol tasfiyehaneleri, bira atelyeleri, değirmenler, fayans imalathaneleri, yüksek fırınlar (Silezya'da olduğu gibi). Bu imalathaneler hizmete yükümlü kılınmış bir emek gücüyle birlikte, çoğu zaman bedava olan hammadde kullanmaktadırlar. Bu nedenden ötürü, bunlar muhasebe kayıtlarında gözükmemektedir. XVIII. yüzyılın ikinci yarısı boyunca, Avusturya’da senyörler dokuma imalathanesi kurulması işine katılmışlardır. Bunlar aşırı faal ve olanaklarının tamamen bilincindedirler; malikânelerinin <i class="calibre1">arrondierung'unun</i> aralıksız sürdürmekte, ormanlar üzerindeki haklarıyla, hüküm verme yetkisinden kaynaklanan ceza olanaklarını kötüye kullanmakta, tütün gibi yeni ürünleri devreye sokmakta ve ellerinin ulaşabildiği her küçük kenti boyunduruk altına almakta, bu kentlerin “duhuliye" resimlerini kendi hesaplarına geçirmektedirler.</p>

  <p class="block_1">Sorumuza geri dönüyoruz: ikinci serfliğin çoklu veçheleri içinde kapitalizme ilişkin olan ne vardır? Witold Kula’nın kitabı, hiçbir şey diye cevap vermektedir ve delilleri kesinlikle akla yatkındır. Eğer geleneksel kapitalist portresinden yola çıkarsanız, eğer bu temsili portreyi kabul ederseniz -aklileştirme, hesap, yatırım, kâr maksimizasyonu-, bu durumda, evet Polonyalı kodaman veya senyör kapitalist değildir. Ulaştıkları para düzlemi ile ayaklarının altındaki doğal ekonomi düzlemi arasındaki her şey, onlar için fazlasıyla kolaydır. Hesap yapmamaktadırlar, çünkü makine kendiliğinden işlemektedir. Üretim maliyetlerini azaltmak için tüm güçleriyle uğraşmakta, aslında sermayelerini oluşturan toprağın üretkenliğini artırmak, hatta aynı düzeyde tutmak için hiç de gayret sarfetmemekte, her tür reel yatırımı yapmayı reddetme, bedava emek gücü olan serfleriyle olabildiğince yetinmeye çalışmaktadırlar. Hasat miktarı ne olursa olsun, bu onlar için kârdır: bunu Danzig’te satıp, hemen Batı’nın genelde lüks olan mallarıyla değiştirmektedirler. 1820’lere doğru (yazarın meydana gelen değişmeleri saptayamamış olmasına rağmen), durum kendini tamamen başka bir şekilde ortaya koymuştur: mülk sahiplerinin çoğu, maliyeti ne olursa olsun, artık topraklarını, korumanın acil bir sorun haline geldiği bir sermaye olarak kabul etmeye başlamışlardır. Çok fazla miktarda beslenecek boğaz ve az miktarda etkin iş anlamına gelen serflerinden, mümkün olduğunca çabuk kurtulacaklardır; bunların yerine ücretlileri tercih edeceklerdir. “Ekonomik hesaplar" artık aynı değildir: işte bu hesap, geç de olsa, yatırım, maliyet ve net hasılayı karşılaştırma kaygısına sahip bir iş yönetiminin kurallarına uygun hale gelmiştir. Bu zıtlık XVIII. yüzyıl Polonyalı senyörleri, müteşebbisler safına değil de, feodal senyörler safına yerleştirme konusunda, tek başına belirleyici bir kanıt olmaktadır.</p>

  <p class="block_1">Açıktır ki, bu kanıta karşı yürümek istemiyorum. Ama ikinci serflik bana, Doğu’nun içinde bulunduğu durumda kendi avantajlarını, hatta kendinin bir parçası açısından, varlık nedenini bulan bir kapitalizmin karşı-çehresi gibi gözükmektedir. Büyük mülk sahibi bir kapitalist değildir, ama Amsterdam veya başka bir yer kapitalizminin hizmetinde bir alet, bir işbirlikçidir. Sisteme katılmaktadır. Polanya’nın en büyük senyörü Gdansk tüccarından ve onun aracılığıyla, Hollandalı tüccardan avans almaktadır. Bir anlamda, XVI. yüzyılda koyunlarının yününü Cenevizli tüccarlara, daha kırpılmadan satan Segovyalı hayvan yetiştiricisiyle aynı alt konumdadır veya bu konumu, ihtiyaçları olsun veya olmasın, her zaman bir avans peşinde olduklarından; Avrupa’nın tümünde ve her dönemde, buğdaylarını küçük veya büyük her türden tüccara, daha ot halindeyken satan şu çiftçilerinkiyle aynıdır; örnekteki tüccarlar böylece yasadışı kârlar elde etmekte ve pazar kuralları ile fiyatlarından kaçma olanağı elde etmektedirler. Öyleyse senyörlerimizin, birbirlerine bağlanmış kişiler aracılığıyla, deniz yolu, nehir yolu ve karayollarının ölçülü lütfuyla seferber edilebilecek her şeyi kendi zevk ve ihtiyaçlarına göre, uzaktan elinde tutan bir kapitalizmin aktör ve ortakları arasında değil de, kurbanları arasında yer aldıklarını mı söyleyeceğiz?</p>

  <p class="block_1">Hem evet, hem hayır. Segovyalı hayvan yetiştiricisi veya sonuçta bir tefecinin hükmüne tabi olan buğday üreticisi ile, Gdansk piyasasında avantajını kaybetmesine rağmen, <i class="calibre1">kendi evinde</i> tamamen güçlü olan Polonyalı senyör arasında bir fark vardır. Senyör bu tam güçten, üretimi kapitalistin talebine uygun bir şekilde örgütlemek üzere yararlanmıştır: bu talep onu yalnızca, kendi lüks ürün talebinin işlevinde ilgilendirmektedir. 1534’de Alçak Ülkeler naibesine şöyle yazılmaktadır: “Polanya ve Prusya’nın bütün büyük senyör ve efendileri, yirmibeş yıldan beri, buğdaylarını Danzig’e bazı nehirlerden yollama ve bunları bu kentte sattırmanın yolunu bulmuşlardır. Ve bu durumdan ötürü, Polanya krallığı ve büyük senyörler çok zengin hale gelmişlerdir". Eğer bu metin, üzerindeki anlamıyla izlenecek olursa, <i class="calibre1">gentlemen farmer</i>’ların, Schumpeter tarzında müteşebbislerin varlığına inanılacaktır. Oysa hiç de öyle değildir. Gelip onların kapısını çalan, Batılı girişimci olmuştur. Fakat köylüleri ve kentlerinin bir kısmını kendi hizmetine koşma gücüne sahip olan, tarıma ve hatta imalata, terim yerindeyse tüm üretime egemen olma gücüne sahip olan kimse Polonyalı senyördür -ve bunu kanıtlamıştır-. Bu gücü yabancı kapitalizmin hizmetinde olarak seferber ettiğinde, kendi de bu sistemde aktör haline gelmektedir. O olmazsa, ikinci serflik de olmaz; ve ikinci serflik olmaksızın, <i class="calibre1">ihraç edilebilir</i> tahıl üretiminin hacmi çok daha az olacaktır. Eğer senyör tüm <i class="calibre1">üretim araçlarına</i> el koymamış olsaydı ve öte yandan, tüm <i class="calibre1">mübadele araçlarını</i> kendinde toplayarak, o ana kadar oldukça canlı bir hale gelmiş olan bir pazar ekonomisini bal gibi öldürmeseydi, köylüler buğdaylarını yemeyi veya bunları pazarda başka mallarla değiştirmeyi tercih edeceklerdi. Bu feodal bir sistem değildir, çünkü W. Kula’nın da dediği gibi, senyör tüm geleneksel yolları kullanarak ticarileştirilecek buğday miktarını artırmaya uğraşmaktadır. Ama bu, İngiliz tarzında modern bir kapitalist tarım da değildir. Bu bir tekel ekonomisidir, üretim tekeli, dağıtım tekeli, bütün bunların hepsi, bizatihi güçlü ve tartışmasız bir şekilde kapitalist olan uluslararası sistemin hizmetindedir.</p>

  <h3 class="block_26" id="toc_id_88">Kapitalizm ve Amerika Plantasyonları</h3>

  <p class="block_1">Avrupa Amerika’da yeniden başlamaktadır. Bu onun için muazzam bir şanstır. Avrupa, Amerika’da çeşitliliği içinde yeniden başlamakta, bu da Yeni kıtanın çeşitliliğiyle çakışmaktadır.</p>

  <p class="block_1">Sonuç bir deney demetidir. Fransız Kanada’sında, yukarıdan inşa edilen bir senyörlük rejimi, daha işin başında iflas etmiştir. İngiliz kolonilerinde, Kuzey, İngiltere gibi özgür bir ülke olmaktadır -uzak gelecek ona aittir-. Fakat Güney kölecidir: tüm plantasyonlar, özellikle de Antiller’deki ve bitmez tükenmez Brezilya kıyılarındaki şeker kamışı plantasyanlarındaki rejimler kölecidir. Venezuala veya Brezilya içleri gibi hayvan yetiştirme alanlarında, kendiliğinden ortaya çıkan senyörlük rejimleri başarıya ulaşmaktadır. Yerli nüfusu fazla olan İspanyol Amerika’sı boyunca, feodal rejimler başarısız olmaktadır. Yerli köylüler İspanyal senyörlere teslim edilmişlerdir, ama hayat boyu geçerli olmak üzere verilen <i class="calibre1">encomiendas,</i> fief değil de, <i class="calibre1">beneficium</i> olmaktadırlar. İspanyol yönetimi fazlasıyla talepçi <i class="calibre1">encomiendas</i> dünyasını feodaliteye dönüştürmek istememiştir.</p>

  <p class="block_1">Bu deneyler içinde, bizi yalnızca plantasyonlar ilgilendirmektedir. Bunlar ikinci serfliğin malikânelerinden daha fazla olmak üzere, en mükemmelinden kapitalist yaratılardır: para, kredi, trafikler, mübadeleler onları Okyunas’un Doğu kıyılarına bağlamaktadırlar. Her şeye Sevilla, Cadiz, Bordeaux, Nantes, Rouen, Amsterdam, Bristol, Liverpool, Londra’dan ve uzaktan komuta edilmektedir.</p>

  <p class="block_1">Bu plantasyonları kurabilmek için her şeyi yaşlı kıtadan getirmek gerekmiştir: beyaz ırktan efendiler, göçmenler; Kara Afrika’dan emek gücü (çünkü kıyı kesimlerindeki Kızılderililer yeni gelenlerin darbesine dayanamamışlardır); tütün hariç, bitkilerin bizzat kendileri. Şeker kamışı için, onunla birlikte, Portekizliler tarafından Madera ve Gine körfezinin uzak adalarına (Prens adası, Sao Tome) yerleştirilmiş olan şeker üretim tekniğini de ithal etmek gerekmiştir -bu ada dünyalarının ön-Amerikalar, ön-Brezilyalar olmalarına rağmen-. 1553’te amiral Coligny’nin ihtişam düşlerinin buraya sürüklediği Fransızların, Rio de Janeiro koyunda, şeker kamışı karşısındaki deneyimsizliklerden daha açıklayıcı hiçbir şey yoktur: şeker kamışını suya basmışlar ve sonunda bir cins sirke elde etmişlerdir.</p>

  <p class="block_1">Amerika’nın ilk şeker kamışı tarlaları, değirmenleri, “makinaları”, <i class="calibre1">engenhas de</i> <i class="calibre1">assucar</i>’larıyla birlikte, 1550’ler civarında Brezilya Nordeste kıyılarına ve güneyde Sao Vicente adasına yerleşmişlerdir. Bu ilk şeker manzaralarının hepsi aynıdır. Aynalaşmış durgun sular, kıyıya ulaşan nehirler üzerinde taşıma kayıkları, karadaki yol benzeri güzergâhlar üzerinde gıcırtılı <i class="calibre1">carras de boi,</i> artı efendinin evi <i class="calibre1">-casa grande</i>-..., köle barakaları -<i class="calibre1">senzales</i>- ve şeker değirmeninin meydana getirdiği üçlü bunlar Recife ve Sao Salvador civarında hâlâ ayaktadır-. Efendi at üzerinde, gösterişli bir şekilde geçmektedir; ailesine hükmetmektedir -Kölelerin deri renklerinin durduramadığı bir adet serbestliği nedeniyle, ölçüsüz derecede geniş bir aile- ve kendine bağlı olanlar üzerinde, temyizi olmayan ürkütücü bir adalet uygulamaktadır; Lakedemonia’da veya Tarquinuslar Roma'sındayız.</p>

  <p class="block_1">Ayrıntılı hesaplara sahip olduğumuz için, Brezilya engenhas de assucar’ının bizatihi mükemmel bir yatırım olmadığını hemen söyleyelim. Gerçeğe belli bir yakınlıkta hesaplanan kârlar, %4-5 arasındadır. Ve daha kötü durumlar da vardır. Bu antik tarzdaki dünyada, yalnızca senhor de engenha pazar ekonomisine katılmaktadır: kölelerini satın almış, bir değirmen inşa etmek için borçlanmıştır, hasadını ve bazen de, gölgesinde yaşayan küçük engenhos’ların üretimini satmaktadır. Fakat alçaktaki Sao Salvador veya Recife kentlerine veya Olinda senyörlük kentinin dibine yerleşmiş olan tüccarlara bağımlıdır. Bunların aracılığıyla Lizbon tüccarlarına bağlanmıştır; bunlar tıpkı Bordeaux veya Nanteslı toptancıların Santo Domingo, Maninique ve Guadeloupe’takilere yaptıkları gibi, fon ve mal avansında bulunmaktadırlar. Deniz ötesinin üretimine ve sürümüne Avrupa ticareti hükmetmektedir.</p>

  <p class="block_1">Şeker kamışı tarımı ve şeker endüstrisi, Antillere muhtemelen 1654’de, Hollandalıların gitmesinden sonra, Brezilya'nın kuzeydoğusundan kovulan Portekiz Marranoları tarafından getirilmiş olmalıdır. Ama şeker, Fransızların XVII. yüzyılın ortasından beri ellerinde tuttukları (1697 tarihli Hyswick antlaşmasından sonra yalnızca hukuken) Santo Damingo’nun batı kesimine, ancak 1680’lere doğru ulaşabilmiştir.</p>

  <p class="block_1">Gabriel Debien, batıdaki Leogane ile doğudaki Port-au-Prince arasında yer alan, en iyilerinden biri olmayan ada plantasyonlarından birini, ayrıntılarıyla tasvir etmiştir; denize çok yakın olan bu plantasyona, deniz tarafından bakıldığında, efendinin evi tepe üzerinde görülmektedir. Nicolas Galbant du Fort, harabeye dönen bu şeker imalathanesine, 1735’te sahip olmuştur. işletmeyi hale yola koymak için oraya gelerek, binaları elden geçirmiş, kamış alanlarını ıslah etmiştir. Yanda verilen ve 1753’te yapılmış olan kötü bir plan, okuyucuya bir plantasyonun ne olmuş olacağı hakkında fikir verecektir, ama sınırlar belirsizdir, engebeler üstünkörü gösterilmiştir, ölçeğe iyi uyulmamıştır. Su bir çaydan alınmaktadır -Court Bouillon çayı-. Bu çay bazen tehlikeli hale gelmektedir, ama adeta tamamen setlerle çevrelenmiştir. Efendilerin evi bir casa grande değildir: üç oda, beyaz kireç sürülmüş tuğla duvarlar, kamış başlarından yapılan bir açıklık, kocaman bir mutfak. iki adım ötede ambar. Daha ötede kâhyanın, gözeticinin ve muhasebecinin evi, bu adamın kalem ve rakamları işletme yönetimi için vazgeçilmez niteliktedir -işletmenin parçaları, bahçe, şekerhane, arıtımevi, değirmenler, fırın, “guildverie"-. Plantasyonumuz “beyaz" olarak kurulmuştur -yani yalnızca, beyazlatılmış ham şeker üretmektedir-, fakat guildverie’de köpük ve şurup damıtılmaktadır: burada üretilen <i class="calibre1">tafia</i> hemen orada satılmaktadır; Planda “casa" (kulübe), kesilmiş kamışlar taşıyan arabalar, köleleri ibadete, bundan daha çok çalışmaya çağıran çan, mutfak, hastane, köle kulübeleri (yüzden fazladırlar), nihayet kamış ekilmiş kara halindeki bölümler (bir karo aşağı yukarı bir hektardan biraz fazladır) ve yiyecek (patates, muz, pirinç, darı, manyok, tatlı patates) yetiştirmeye ayrılan alanlar görülmektedir. Buraları bazen kölelere bırakılmakta, onlar da elde ettiklerinin bir bölümünü plantasyona satmaktadırlar. Boş bırakılan tarlaların -buraları yeni kamış ekimi için muhtemel ihtiyatlardır- çevresindeki savanalarda, sığırlar, katırlar ve atlar karınlarını olabildiğince doyurmaktadırlar.</p>

  <p class="block_1">Nicolas de Fort, Leogane’daki ikinci ikameti esnasında (1762-1767), çok parlak olmayan durumu düzeltmek için ıslah çareleri arayacaktır: hayvanlarım daha iyi besleyebilmek, entensif bir tarım uygulayabilmek için aşırı gübre kullanımı; bu tartışmalı bir uygulamadır. Fakat bunun karşıtı uygulama da, eleştiriden daha az kurtulmakta değildir: ekim alanlarının genişletilmesi, zorunlu olarak köle sayısının artması demektir. Oysa köle pahalıya malolmaktadır. Üstelik, plantasyon sahibi kendi yerine bir kâhya bıraktığında, bu kişi ne olursa olsun, üretimden yüzde bir pay aldığından, üretim miktarını maliyetlere aldırmadan artırmaktadır: mülk sahibi iflas ederken, o zenginleşmektedir.</p>

  <p class="block_1">Plantasyon sahibi “evi"ni, ister şeker, kahve, indigo, hatta isterse pamuk üzerine dayandırmış olsun, altın içinde yüzmemektedir. Kolani ürünleri Avrupa’da pahalıya satılmaktadır. Fakat ürün yılda bir kere elde edilmektedir; bunun sürümünü sağlamak ve bedelini elde edebilmek için zaman gerekmektedir. Oysa masraflar gündeliktir ve özellikle ağırdır. Plantasyon sahibinin kendi geçimi ve işletmesi için satın aldıkları, deniz yolundan, üstlerine taşıma maliyetleri ve özellikle de, tüccarların ve perakendecilerin canlarının istediği gibi saptadıkları kârlar binmiş olarak gelmektedirler. Nitekim “<i class="calibre1">Exclusif</i>, adaların yabancı ülkelerle ticaret yapmalarını yasaklamaktadır, bu adalar anavatanın tekeline teslim edilmişlerdir. Adalara yerleşmiş olan göçmenler de kaçakçılığa, ucuza mal teslimine ve verimli hilelere başvurmaktan kaçınmamaktadırlar. Fakat bu hileler ne kolay, ne de yeterlidir. 1727’de bir Fransız filosu aniden belirivermiştir. Martiniqueli bir tüccar “halk bundan çok rahatsız oldu, ama toptancılar durumdan keyiflendiler, çünkü (bu iki unsurun) çıkarlarımızın tamamen uyuşmaz olduğu söylenebilir". Armatörlerin hilelerinden kurtulmak zordur. Bunlar düşük fiyattan şeker almak üzere (zaten Savary bunu onlara açık açık tavsiye etmektedir), tropik sıcakların şarapları muhtemelen ne zaman döndürüldüğünü ve böylece “nakit karşılığında alınabilecek hiçbir şeyin... kıtlığının çekilmediği" sırada yeteri kadar fıçıyla gelmeyi bilmektedirler. Üstelik, XVIII. yüzyıldaki yükselmeyle birlikte, fiyatlar kendiliklerinden şişmektedir. Demek ki bu dönemde adalarda, sonuçta her şey pahalıdır: yiyecekler, kap kacak, şeker için bakır kazan, Bordeaux şarapları, dokuma ürünleri, nihayet köleler. Nicolas Galbaud du Fort, 1763’te “hiçbir harcama yapmıyorum" diye yazmaktadır. Ertesi yıl ise, “akşam yemeğim biraz reçelli ekmekten ibaret" demektedir. Genç bir göçmen ise (13 Mayıs 1782) “Savaştan beri (Amerika savaşı) eskiciler bir çift ayakkabı için 3 (guruş) <i class="calibre1">gourde</i> alıyorlar ki, bu 24 <i class="calibre1">livre</i> 15 sol yapıyor ve ayakkabılarımı aylarca giymem gerekiyor. .. En kaba iplikten çarapların çifti 9 livre’e satılıyor. lş gömlekleri için olan kaba bez 6 livre ediyor. Dikilmişi 12 livre 6 soldür. Vasat bir şapkanın fiyatı 16 livre 10 sol’dür... Terziler bir elbise dikişi için 60 livre, bir ceket için 15 livre, pantalon için de bir o kadar alıyorlar. Yiyeceklere gelince... un için... (variline) 330 livre’e varana kadar, bir fıçı şarap için 6-700 livre, bir varil sığır eti için 150 livre, jambona 75 livre, mumun libresine 4 livre lO sol ödeniyor”. Kuşkusuz savaş durumu, ama Amerika denizlerinde savaş ve korsanlık seyrek rastlanılan şeyler değildir.</p>

  <p class="block_1">Plantasyon sahibi, ürünlerinin sürümü konusunda, eğer bunlar ülkede satılıyorsa, şekerin bol olarak imal edildiği sırada, fiyatları % 12, 15 ve 18 düşüren mevsimlik farklardan zarar görmektedir. Eğer anavatandaki bir komisyoncuyla çalışıyorsa, kendine ödeme yapılması için aylar, bazen yıllar boyunca beklemesi gerekmektedir, çünkü iletişim çok yavaştır. Beklemesi gereken fiyatlara gelince, koloni ürünleri piyasası -Avrupa’da örneğin Bordeaux’daki gibi- en spekülatif piyasalar arasında yer almaktadır. Tüccarlar yükselmeye ve düşmeye oynamayı adet haline getirmişlerdir ve perakendeciler daha iyi bir fiyat beklemek üzere, malı depoda tutmayı bir bahane haline getirmişlerdir. Bunların sonucunda, uzun beklemeler meydana gelmekte, bunlar plantasyon sahibi için nakit kıtlığı anlamına gelmekte ve bu yüzden borç alma zorunluğuyla karşılaşmaktadır. Eğer bir de, üstüne üstlük servete doğru ilerlediğini düşünüp, işe başlarken plantasyonunun ve kölelerinin tümünü veya bir kısmını satın almak üzere borçlanmışsa, çabucak alacaklılarının insafına tabi hale gelecektir.</p>

  <p class="block_1">Bordeauxlu toptancılar, komisyoncular ve armatörler, teknelerinin, kaptanlarının (bunlar çoğu zaman, teknenin yükünü onların hesabına satmakla yükümlüdürler) ambarlarının, kurtarıcı avanslarının hizmetlerini dayattıkları için, bu sayede, koloni zenginliklerini üreten mekanizmanın efendileri haline gelmişlerdir. Gündelik eylemi bakımından izlenebilen her göçmen çiftçi, bu durumu mektupları aracılığıyla anlatmaktadır. Örneğin, Santo Damingo’nun en iyi kesimlerinden birinde bulunan geniş Vazes plantasyonunda ortak olan Rabyler ve Dolleler, böylece 1787’de Brüksel’in büyük firması Frederic Romberg ve oğullarına, eli kolu bağlı teslim olmak zorunda kalacaklardır. Bu firmanın Bordeaux’daki şubesi, büyük limanın tüm hayatının sarsılmaz ekseni sayılmaktadır (tamamen yanlış olarak).</p>

  <p class="block_1">Kuşkusuz bütün bunlar elimizdeki global rakamlarla iyi bir uyum içinde değillerdir. Fransız kolani ticaretinin yarısının yapıldığı Bordeaux'da, ihracat bu kent tarafından Santo Domingo, Guadeloupe ve Martinique’den yapılan ithalatın üçte birini, sonra dörtte birini, daha sonra yeniden üçte birini temsil etmektedir. Aynı kaymalar Marsilya’da da vardır. Bu durumda bir çelişki yok mudur? Eğer mal bilançosu adaların böylesine lehineyse, tamamen refah içinde olmaları gerekir. Sonra, paranın telâfi olarak Fransa’dan gelmesi gerekir. Oysa, yalnızca Santo Domingo'dan söz edersek, bu ada sürekli olarak guruşlarının boşaltılmasına tanık olmaktadır; yakındaki İspanyal Amerika’sından kaçak olarak gelen bu guruşlar, adadan ancak geçmekte ve olağanüstü bir şey olarak, bu geçişten sonra Bordeaux’ya akmaktadırlar -1783’ten sonra muazzam miktarlarda olmak üzere. Bu paradoks, Fransız limanlarında bilançonun yerel fiyatlardan hesaplanmasından kaynaklanmakta değil midir? Eğer aynı hesap adalarda yapılsaydı, orada sürüme sokulan Fransız ürünlerinin, Bordeaux’dakinden daha yüksek bir tutara ulaştığı, oysa koloni ihracatının anavatana aktarılmadan önce daha düşük bir fiyatta olduğu görülürdü -üstüne taşıma, komisyon vb. harcamaları binmektedir-. Demek ki, iki rakam arasındaki açıklık azalmıştır. Ayrıca muhasebe sikkeleri arasındaki yapay farkı da işaret etmek gerekmektedir; “koloni livre”i anavatan livre’ine nazaran % 33 değer kaybetmiştir. Nihayet, göçmenlerin Fransa’da kalmış olan ailelerine ve toprakları başında oturmayan mülk sahiplerine gönderdikleri paralar, hesap bilançosunu etkilemektedir. Bu açıdan, her halükârda en önemli nokta mali olanı, yani faiz ödemeleri ve borç kapatmaları olmaktadır.</p>

  <p class="block_1">Sonuçta, tüm plantasyon sahipleri, onları büyük kârlardan uzak tutan bir sistemin kapanına düşmüşlerdir. Sicilya şeker imalathaneleri, daha XV. yüzyılda, Ceneviz kapitalizminin müdahalesi yüzünden veya sayesinde, Carmelo Trasselli’ye göre ilginç bir şekilde, para kaybetme makinaları haline gelmişlerdi. Geriye yönelik olarak, aslında çoğu aklı başında tüccarlar olan, birçok hayalperest plantasyon alıcısına karşı acıma duygusu uyanmaktadır. Grenoblelü bir tüccar olan Marc Dolle kardeşine şöyle yazmaktadır: “Sana bu (parayı) gönderebilmek için cüzdanımı nihayet boşalttım aziz dostum ve artık hiçbir serbest fonum kalmadı... Koyduğun payı (büyük bir plantasyon alımı için) sana geri öderken, servet yapacağımdan ve kendi payımı artıracağımdan emindim” ( 10 Şubat 1785). Hayal kırıklıkları arkadan gelmektedir. Daha önce kendilerinden söz ettiğimiz Pellet kardeşler, servetlerini plantasyon sahibi olarak değil de, Martinique’den itibaren giriştikleri işlerde tüccar olarak -önce dükkâncı, sonunda büyük toptancı- sağlamışlardır. Engelin doğru tarafında durmayı ve Bordeaux’ya ve onun egemen konumlarına zamanında dönmeyi bilebilmişlerdir. Oysa, kendi piyasalarındaki tüccarlara olduğu gibi, Danimarka veya İngiliz adalarındaki plantasyon girişimlerine kredi açmakta beis görmeyen Amsterdamlı kreditörler, ipotek ettikleri plantasyonların birgün sahibi haline gelmek gibi, tatsız sürpizlerle karşılaşmışlardır.</p>

  <h3 class="block_26" id="toc_id_89">Jamaika Plantasyonları</h3>

  <p class="block_1">İngiliz Jamaika’sının durumu, Santo Domingo için söylediklerimizle uyum içindedir. İngiliz adasında da <i class="calibre1">casa grande, the great house,</i> zenci köleler (bir beyaza karşılık 9 veya 10 tane), şekerkamışının heryerde hazır ve nazır olması, tüccarlar ve gemi kaptanlarının sömürüsü, sterling liradan daha düşük bir ada lirası (bir İngiliz lirası 1,4 Jamaika lirası etmektedir), bu kez İngiltere’nin kurbanı olduğu korsanlık ve yağmalar (saldırgan bu sefer Fransa’dır, ama Karayipler denizinde ne biri, ne de diğeri henüz son sözü söylemektedir) gene karşımıza çıkmaktadır. Bazen komşu kıyı ve adalardan gelenlerin de katıldığı, ada dağlarına çıkan kaçak kölelerin (kestaneler) meydana getirdiği yaralar ve tehlikeler de aynıdır. Durum bu açıdan, 1730-1739 arasındaki <i class="calibre1">Maroon War</i> esnasında çok kritik hale gelmiştir.</p>

  <p class="block_1">Eski ölçeklere göre geniş olan bu ada, özellikle büyük şeker atılımına tanık olan 1740-1760 yıllarından itibaren olmak üzere, büyük malikânelerin kolaylıkla geliştiğine tanık olmuştur. Fransız adalarında da olduğu gibi, bu gelişmeden sonra, çoğu zaman küçük plantasyonlarda, bizzat kendileri tütün, pamuk, indigo yetiştiren ilk göçmen aileleri geri plana düşmüşlerdir. Şeker kamışı büyük yatırımlar gerektirmektedir. Bu, sermaye sahipleri ve büyük malikânelerin tahta çıkmasıdır. Hatta istatistiklerden, herhalde Santo Domingo’dakinden daha geniş ve daha fazla köle içeren, daha zengin bir malikâne izlenimi edinilmektedir. Ama, İngilizler veya Amerika’daki İngiliz kolonileri tarafından tuzlu et ve unla iaşe edilen ve şeker üretiminin yarıdan fazlasını İngiltere’ye vermekle yükümlü adanın, bu teslimatı Santo Domingo ve diğer Fransız adalarından daha pahalıya gerçekleştirdiği bir olgudur.</p>

  <p class="block_1">Jamaika her halükârda, tıpkı diğer şeker adaları gibi bir zenginlik yaratma makinası, zenginlerin hizmetinde kapitalist bir makinadır. Aynı nedenler aynı sonuçları doğurduğundan, her şey hemen hemen Santo Domingo’daki gibi cereyan etmektedir, yani kolonide üretilen zenginliğin büyük bölümü anavatan zenginliğine katılmaktadır. Plantasyon işletmecilerinin kârları en fazla % 8-10 civarında olmalıdır. İthalat ve ihracat ticaretinin esas kısmı (yalnızca İngiltere’den itibaren yapılan köle ticaretinin kârlarından söz etmeden) “krallığa dönmekte ve orada dolaşıma girmekte” ve ona “tıpkı Amerika kolonileri Cornwall'e bağlıymışlar gibi, ulusal ticaretinkiyle” aynı kârları sağlamaktadır. Bu açıklamalar, İngiliz ekonomik hayatı için, West India Islands’ın yararının savunucusu olan ve bu arada, bilanço rakamlarının yanıltıcılığına güçlü bir şekilde dikkat çeken Burke’e aittir.</p>

  <p class="block_1">Gerçekte, Jamaika’nın <i class="calibre1">ticari</i> bilançosu, koloni lirası cinsinden hesaplansa bile, ada lehine çok küçük bir avantaj çıkartma (1.335.000'e karşılık, 1.336.000), ama ithalat ve ihracat tutarının en azından yarısı, görülmeyen bir şekilde anavatana geri dönmektedir (taşıma, sigorta, komisyon, borç faizi, adada oturmayan maliklere fon transferi). 1773’te İngiltere’nin toplam kârı, yaklaşık 1,5 milyon sterling lira olacaktır. Bordeaux’da olduğu gibi, Londra’da da koloni ticaretinin kârları ticarethanelere, bankalara, devlet fonlarına dönüşmektedir: bunlar, en faal temsilcilerinin avam ve Lordlar kamarasında yer aldığı, güçlü aileleri desteklemektedirler. Heryerde birkaç çok zengin göçmen ailesi bulunmaktadır, fakat sanki raslantıymış gibi, bunlar yalnızca plantasyon işletmemekte, borçlu diğer plantasyon işletmecileri karşısında bankacı rolü oynamaktadırlar, bunlar eğer plantasyon ürünlerini ticarileştirmekle, orada gerekli alımları yapmakla ve Jamaikalılara komisyoncu olarak hizmet etmekle kendi öz çocuklarını görevlendirmemişlerse, Londra tüccarlarıyla aile bağları kurmaktadırlar. Sonuçta bu aileler, şeker üretiminin, toptan ticaretin, komisyonculuğun ve bankacılığın kârlarını kendilerinde toplamaktadırlar. Eğer bunlar Londra’ya yerleşerek, adalardaki malikânelerini uzaktan yönetirken, İngiltere’de yalnızca toptan ticaret alanında değil de, aynı zamanda öncü bir tarım ve çeşitli endüstrilerde geniş ölçekli yatırım yapıyorlarsa, bunda şaşılacak bir yan yoktur. Bu plantasyon işletmecileri, tıpkı Pelletler gibi, kolonilerden para kazanabilmek için, anavatanda iş yapmanın gerekli olduğunu anlamışlardır.</p>

  <p class="block_1">Virginia tütününü veya Küba hayvan sürülerini veya 1728’de Caracas kumpanyasının kuruluşuyla birlikte, Venezuala kakaocularını gündeme getirerek, gösterime yeniden başlamak gerekir mi? Bunu yapmak, aynı mekanizmaları bulmak olacaktır. Eğer bu tekdüze öyküden kurtulmak isteniyorsa, Avrupa tüccarlarının ilgili dikkatlerinin uzağındaki vahşi Amerika’ya, herkesin kendi macerasını yaşayıp, tek başına yerden bittiği yerlere gitmek gerekir: ülkenin iç kesimlerine yönelik olan, altın ve köle peşindeki seferler olan <i class="calibre1">bandeiros'un</i> yola çıktıkları Sao Paolo civarında Brezilya’ya; muazzam büyükbaş sürülerinin sıkışıp kaldıkları, çitli alanların yer aldığı “mercan nehri” <i class="calibre1">orio dos currais</i> Sao Francisco vadisi boyunca, Bahia’nın arkasında; “Avrupalı” kaderinin ilk anlarındaki Arjantin pampasına; veya İspanyol kökenli senyörlerin, çok sayıda sürü hayvanının ve atlı çobanların (Kızılderili, beyaz veya melez), güçlü efendi aileleriyle birlikte gerçek bir senyörlük toplumu yarattıkları Orenoko havzasının İlanos’u boyunca, Venezuala’nın güneyine gitmek gerekmektedir. Antik hatta ilkel tarzdaki bir “kapitalizm” (burada hayvan paraya eşittir), burayla bir an için ilgilenen Max Weber’i keyiflendirecek bir şekilde, oluşmuştur.</p>

  <h3 class="block_26" id="toc_id_90">Avrupa’nın Kalbine Geri Dönüş</h3>

  <p class="block_1">Kıtanın, Hamburg-Venedik hattının ötesinde kalan batı ucuna, “Avrupa'nın kalbi” adını veriyorum. Bu ayrıcalıklı Avrupa kendini kentlerin, burjuvazilerin, zengin adamların ve kapitalizm Batı'nın çok eski kırlarının faaliyet ve yapısına yüzlerce yoldan bulaşmasın diye girişimcilik yapan senyörlerin sömürüsüne, geniş ölçüde sunmaktadır.</p>

  <p class="block_1">Aydınlık bir şemayı ortaya çıkartabilmek üzere, acaba matematikçiler gibi davranmak ve problemi çözülmüş saymak mümkün müdür? Köylü ve senyörlük Avrupa'sında kapitalizm kendini her adımda kazanç sağlayamayan, ama bazı özel bölgelerde kazanca ulaşabilen, yeni bir düzen olarak sunmaktadır. Öyleyse yola bu bölgelerden, başarıya ulaşmış olan bu deneylerden çıkalım, çünkü çözümünü aradığımız sorun, buralarda çözülmüştür.</p>

  <p class="block_1">İşe başlarken akla gelen model, İngiltere’dir. Burada bu örnek üzerinde fazla durmayacağız, çünkü ileride ona geri dönme fırsatımız olacak. Başlıca çehrelerine indirgenmiş olarak, İngiliz modeli yalnızca, ele alacağımız belirgin örnekleri konumlandırmak üzere, atıf çerçevesi olarak işe yarayacaktır. Bu İngiliz devriminin adanın tümünü alt üst etmediği açıktır; ülkede büyük trafiklerin dışında kalan geri bölgeler, hatta 1779’da bile köhne bir yapıya sahip olanlarının yanı sıra, bu gibi alanlara Essex ve Suffolk gibi çok ilerlemiş kontluklarda bile rastlanmaktadır.</p>

  <p class="block_1">Yeniliğin tartışmasız bir şekilde öne çıktığı bir bölgeyi, örneğin East Anglia’daki Norfolkshire’i örnek olarak alalım. <i class="calibre1">Encyclopedie'deki “culture"</i> maddesinde, Veron de Forbonnais, tam da Norfolk çerçevesinde olmak üzere, örnek olarak önerdiği bir tarımsal ekonominin harikalarını tasvir etmektedir: topraklara kireç suyu verme, marna katma, <i class="calibre1">paring</i> (yani çimlerin yavaş yakılmasıyla külleme), otlu köklerin devreye sokulması, yapay çayırların genişlemesi, drenajın geliştirilmesi, toprakların daha iyi gübrelenmesi, seçmeci bir hayvan yetiştiriciliğine gösterilen ilgi, <i class="calibre1">çitlenmiş</i> alanların gelişmesi ve buna bağlı olarak mülklerin genişlemesi; bu mülklerin, sınırlarını belirleyen çitlerle çevrelenmeleri; bu durum, bu cins İngiliz kırlarının koru gibi olan manzarasını yaygınlaştırmış ve artırmıştır. Ele alınması gereken başka çizgiler: aletlerin aşırı bolluğu ve çeşitliliği, bir toprak aristokrasisinin iyi niyetliliği, eskiden beri büyük kiralık çiftliklerin varlığı, kapitalist yönetim zincirlerinin erkenden yerleşik hale gelmesi, kredi kolaylıkları, hükümetin işbirliği, gene aynı hükümetin pazarların gözetim ve düzenlenmesinden çok, verimlilikler ve kentlerin iaşesiyle meşgul olması ve bir eşel mobil sistemi aracılığıyla, tahıl ihracını teşvik edip, sübansiyonlaması.</p>

  <p class="block_1">Bu evrimin sonuçları bakımından en kalın çizgili olan kıstasları şunlardır:</p>

  <div class="calibre18">
    <div class="block_28">
      <span class="bullet_">1) </span><span class="calibre19">silinmesi erkenden başlamış olan bir scnyörlük sisteminin, ileri gitmiş İngiliz kırlarında yok olması. Marx vurgulu bir şekilde şöyle kaydetmektedir: "Stuartlar restorasyonu döneminde, toprak malikleri... toprağın feodal düzenini ilga ettiler, yani bu toprak üzerindeki serflikleri kaldırarak, bunun karşılığında devletin köylülerden ve halkın geri kalanından vergi almasına hak tanıyarak, tazminat verdiler ve feodal ünvanlar nedeniyle elde tuttukları mülkleri, modern anlamındaki özel mülkiyet olarak talep ettiler”. Bu geleneksel hayata karşı bir süpürge darbesi olmuştur;</span>
    </div>

    <div class="block_28">
      <span class="bullet_">2) </span><span class="calibre19">kırsal mülklerin kapitalist kiracılara aktarılması; bunlar tarlaların yönetimini artık kendi sorumlulukları içinde yürütmektedirler;</span>
    </div>

    <div class="block_28">
      <span class="bullet_">3) </span><span class="calibre19">proleter kılığına bürünen, ücretli işçilere başvuru: bunlar artık işverenlerine yalnızca emek güçlerini satmaktadırlar;</span>
    </div>

    <div class="block_28">
      <span class="bullet_">4) </span><span class="calibre19">dikine işbölümü: mülk sahibi toprağı terketmekte ve kira bedelini almaktadır; kiracı çiftçi müteşebbis rolünü oynamakta; ücretli işçi işi sağlamlaştırmaktadır.</span>
    </div>
  </div>

  <p class="block_1">Eğer bu kıstasları akılda tutarsak, kıtanın tarihinde, İngiliz modeline az veya çok benzeyen örnekler buluruz; bu durum, tıpkı ona refakat edecek olan Sanayi Devrimi gibi, Tarım Devrimi’nin de bir Avrupa olgusu olduğunu kanıtlamaktadır.</p>

  <p class="block_1">Bu örneklerin ele alınma sırasının: La Brie (XVII. yüzyıl), Venezia (XVIII. yüzyıl), Roma Campagna’sı (XIX. yüzyıl başı), Toskana (XV.-XVI. yüzyıllar) bizatihi bir önemi yoktur. Ve niyetimiz bu farklı örnekleri kendilerinde incelemek, ne de Avrupa için tüketici bir liste çıkartmak değildir. Sadece bir akıl yürütme taslağı çizmek istiyoruz.</p>

  <h3 class="block_26" id="toc_id_91">Paris Yakınlarında: XIV. Louis Döneminde La Brie</h3>

  <p class="block_1">Paris çevresinde, kentsel mülkiyet yüzyıllardan beri köylü ve senyör topraklarını kemirmektedir. Kırsal bir eve sahip olmak, bunun aracılığıyla düzenli bir iaşe sağlamak: buğday, kış arefesinde odun, kümes hayvanları, meyvalar; nihayet kent kapısında giriş resmi ödememek (çünkü, mülkiyet usulüne uygun olarak tescil edilirse, bu hak bir kuraldır); bütün bunlar, özellikle <i class="calibre1">hausvdterliteratur'un</i> lüzumundan fazla yaygınlaştığı Almanya’da, ama Fransa’da da olmak üzere, heryerde iyi bir ev ekonomisine ilişkin elkitaplarının geleneği içinde yer almaktadırlar. Charles d’Estienne tarafından yazılıp, 1564’te yayınlanan, damadı Jean Liebart tarafından gözden geçirilen <i class="calibre1">L’Agriculture et la maison rustique</i> (Tarım ve köy evi) adlı kitap 1570-1702 arasında 103 kere basılacaktır. Bazen meyvalık, bostan, çayır biçiminde küçük tarlalar, bazen de gerçek kırsal mülkler halinde olan burjuvazinin toprak alımları, tüm büyük kentlerin çevresinde görülmektedir.</p>

  <p class="block_1">Fakat Paris’in kapılarındaki, toprakları milli La Brie yaylasında, bu oluşumun başka bir anlamı vardır. Kentsel mülkiyet, soylu veya burjuva bir <i class="calibre1">büyük</i> mülk, burada daha XVIII. yüzyıldan önce yayılmaktadır. “Niyabet döneminde Vaux-le-Vicomte şatosunda oturan” Villars dükü “sahip olduğu 220 <i class="calibre1">arpent</i> topraktan yalnızca 50’sini kişisel olarak işletmektedir. .. <i class="calibre1">Commune</i> fiefini (Ecrenne köyü) elinde tutan, mukim burjuva, 332 <i class="calibre1">arpent</i> sahibidir... kendine yalnızca 21 <i class="calibre1">arpent</i> çayırın işletmesini ayırmıştır”. Böylece, bu mülkler uygulamada malikleri tarafından yönetememektedirler; bunlar, çoğu zaman birçok mülk sahibinin (beş, altı, bazen sekiz) topraklarını kendilerinde toplayan büyük kiracılar tarafından işletmeye sokulmaktadırlar. Onların işletmelerinin merkezinde, bugün bile hâlâ varolan büyük çiftlikler yükselmektedir. Bunlar “karışık dönemlerin anısı olarak yüksek duvarlarla çevrelenmiş... esas büyük iç avlunun etrafında dağılmış binalarıyla yer almaktadırlar... Bunların herbirinin çevresinde birkaç küçük ev yer almakta, bunlar da bahçeler ve biraz tarlayla çevrelenmiş olmaktadır; (bu evlerde) emeklerini kiracı çiftçiye kiralayan işçiler barınmaktadır”.</p>

  <p class="block_1">Bu işaretlerden, İngiliz devriminin yerleştirdiğiyle aynı olan “kapitalist" bir örgütlenme tanınır hale gelmektedir: mülk sahibi, büyük kiracı çiftçi, tarım işçileri. Bunun yanında önemli olan, teknik açıdan hiçbir şeyin, XIX. yüzyıla kadar değişmeyeceğidir. Öylesine ki, bu üretim birimlerinin yetersiz örgütlenmeleri, tahıl üretiminde uzmanlaşmaları, öztüketim payının yüksekliği ve toprak kiralarının yüksekliği, onları buğday rayiçlerine karşı aşırı hassas hale getirmektedir. Melun piyasasında iki, üç puanlık düşüş hemen güçlük getirmektedir; hatta kötü hasatlar veya düşük fiyatlar birbirlerini biraz fazlaca izlerse, iflas bile gelmektedir. Bu kiracı çiftçi de, onu daha şimdiden bir müteşebbis haline getiren, yavaş yavaş biriktirilmiş bir sermayeye sahip olan, yeni bir kişidir.</p>

  <p class="block_1">Un savaşının asileri her halükârda yanılmamışlardır: Paris ve çevresinde, öfkelerini büyük kiracı çiftçilere yönelteceklerdir. Bunun en azından iki nedeni vardır: bir yandan, hasetlere yol açan büyük işletme, hemen her zaman bir kiracı çiftçinin eseridir; öte yandan bu kişi köy dünyasının gerçek efendisidir ve hatta bu efendiliği, kendi toprağında ikamet eden ve belki de daha az etkin olan senyörün- künden de büyüktür, çünkü o köylü hayatına daha yakındır. Bu kiracı çiftçi hem tahıl stokçusu, hem iş dağıtıcısı, hem borç veren veya tefeci, hem de çoğu zaman mülk sahibi tarafından “senyörlük hakları”nı toplamakla görevlendirilmiş kişidir. “Tüm Paris bölgesinde (bu kiracı çiftçiler) Devrim gelince, eski efendilerinin mallarını sevinçle satın alacaklardır”. Burada tam da, içten büyümeye uğraşan bir kapitalizm söz konusudur. Biraz sabır, ve her şey onun başarısı yönünde gelişecektir.</p>

  <p class="block_1">Eğer bu büyük kiracı çiftçileri daha iyi görebilme; hayatlarını tanıyabilme; hizmetkârlarına, seyislerine, işçilerine, arabacılarına karşı davranışlarını <i class="calibre1">de</i> <i class="calibre1">visu</i> yargılama olanağımız olabilseydi, yargılarımız daha da açık olurdu. Bu bize, 1776’da bugünün Yonne ilindeki Druyes-les-Belles-Fontaines’de doğan, sonra Devrim arefesinde, Devrim ordusunun servisleriyle çabucak bağlantı kuran, Coulommiersli büyük bir at tüccarının hizmetinde çalışan, Yüzbaşı Coignet’nin <i class="calibre1">Defterler</i>’inin önce sunduğu, sonra sakladığı fırsattır. Yanında çalıştığı bu tüccarın çayırları, sürülü çayırları, kiracı çiftçileri vardır, ama yüzbaşının anlatısı bize onun gerçek konumunu yargılama olanağını vermemektedir. Her şeyden önce bir tüccar, kendi topraklarını işleyen bir kişi, yoksa topraklarını kiraya vermiş bir rantiye midir? Herhalde aynı anda üçü birdendir. Herhalde şu tuzu kuru, palazlanmış köylülerin ortamından çıkmadır. Hizmetkârlarına karşı babacan, sevecen tavrı, herkesin çevresinde toplanıp, efendiyle karısının başta oturdukları masa, “kar gibi beyaz ekmek”, bütün bunlar çok anlamlıdır. Genç Coignet bölgenin büyük çiftliklerinden birini ziyaret eder, süthanede heyecanlanır, "heryerde musluklar”; her şeyin temizlikten parladığı <i class="calibre1">yemekhane:</i> mutfak aletleri, banklar gibi cilalanmış masa. Evim hanımı “her onbeş günde bir, bir araba peynir satıyorum; 80 ineğim var” demektedir. Ama ne yazık ki bu imgeler yüzeysel kalmakta ve bu satırları yazan eski asker, anılarının içinde acele etmektedir.</p>

  <h3 class="block_26" id="toc_id_92">Venedik ve Terra Ferma</h3>

  <p class="block_1">Venedik <i class="calibre1">Terra Ferma'daki</i> topraklarının fethinden sonra, XV. yüzyılın başında büyük bir tarımsal güç haline gelmiştir. Bu fetihten önce, örneğin zengin Padova vadisindeki 'Brenta ötesi"nde olduğu gibi, Venedik yurttaşlarının sahip oldukları topraklar vardır. Fakat, XVI. yüzyılın sonuyla birlikte ve özellikle, XVII. yüzyılın ilk onyıllarının bunalımından sonra yurttaş zenginliği, gerçek bir alt üst oluşla, toptan ticareti bırakmış ve tüm ağırlığı tarımsal işletmeye doğru kaymıştır.</p>

  <p class="block_1">Venedikli yurttaş toprağını çoğu zaman köylü mülkiyetinin aleyhine kazanmıştır -uzun ve bayağı hikâye-, öylesine ki, daha XVI. yüzyıldan önce, mülk sahibi, ailesi veya mallarına karşı işlenen kamusal suçlar sık hale gelmişlerdir. Venedikli yurttaş, <i class="calibre1">Terra</i> <i class="calibre1">Ferma</i>’nın fethi sırasında, Signoria’nın giriştiği müsadereler ve onları izleyen satışlardan da yararlanmıştır. Ve bataklık alanların kanallar ve setler aracılığıyla kurutulmasına olanak veren, hidrolik çalışmalar sayesinde, giderek daha fazla yeni toprak tarıma kazanılmıştır. Bu ıslah çalışmaları, devletin işbirliği veya gözetimi ve köy cemaatlerinin her zaman lafta kalmayan katılımlarıyla, tipik kapitalist işletmelerdir. Işıklar yüzyılındaki bu uzun deneyin sonunda, eğer boş Venezia, dayanıklı bir tarımsal devrimin merkezi haline gelip, açıkça hayvancılığa ve et üretimine yöneldiyse, bunda şaşılacak bir yan yoktur.</p>

  <p class="block_1">Adige’nin ötesindeki Anguillara köyü yakınlarındaki Rovigo’da, eski yurttaş ailesi Tironlar, böylece tek bir kiracıya verdikleri 5.000 ha. toprağa sahiptirler. 1750’de burada 360 kişi (177’si sürekli, 183 tanesi <i class="calibre1">salariati</i> statüsünde, kısa süreli işe alınmış olarak), en fazla 15 kişilik takımlar halinde çalışmaktadırlar. Demek ki kapitalist bir işletmedir. Jean Georgelin bu kelime hakkında “bir anakronizmaya yol açmıyoruz” diye yazmaktadır. Kelime XVIII. yüzyılda Venezia’da (ve Piemonte’de) gündelik olarak kullanılmaktadır. Bergamo bölgesindeki yan cahil belediye başkanları -yazılan bunu kanıtlamaktadır-, Bergama <i class="calibre1">podesta</i>'lığı tarafından yapılan ve “<i class="calibre1">vi sono capitalist qui</i>?" sorusunu içeren ankete, hiç tereddütsüz evet cevabını vermektedirler. Ve bunlar kapitalist olarak, dışarıdan gelip, kendi sermayeleriyle köylüleri çalıştıran kişileri anlamaktadırlar.</p>

  <p class="block_1"><i class="calibre1">Anguillara</i> bir cins tarımsal imalathanedir. Burada her şey kâhyanın gözetimi altında cereyan etmektedir. Ekip şefleri işçileri bir an bile boş bırakmamaktadırlar; bunların günde yalnızca bir saat dinlenme haklan vardır: gözetmen bu süreyi <i class="calibre1">orolagio alla mano</i> denetlemektedir. Her şey metot ve disiplinle yönetilmektedir: çukurların, güvercinliklerin bakımı, dutluklar, meyva damıtılması, balık havuzları, 1785’te patates tarımının erkenden yerleştirilmesi, Adige’nin tehlikelerinden kurtulmak, hatta ondan yeni topraklar kazanmak üzere setler. “Mülk kışın bile, uğuldaması sona ermeyen bir arı kovanıdır": çapa, pulluk, kazma, saban kulağı ile çalışılmaktadır, ama derin sürümler de yapılmaktadır; özellikle buğday (hektara 10-14 kentallik verim), mısır, kenevir tarımı yapılmaktadır; nihayet yoğun büyükbaş-ve koyun yetiştiriciliği vardır. Büyük verimler, yani büyük kârlar, tabii ki yıllara göre değişken olmak üzere. 1750’deki bunalım yılında, kâr (fon amortismanı hesaba katılmaksızın) % 28,29’dur. Ama mükemmel bir yıl olan 1763’te % 130’dur! La Brie’nin iyi topraklarında, 1656-1729 arasında, iyi yıl başına kâr, eğer hesaplar doğruysa, % 12’yi ancak aşabilecektir.</p>

  <p class="block_1">Yakınlarda saptanan bu olgular, Venediğe ilişkin bakış açımızı gözden geçirmeye zorlamaktadır. Yurttaş servetinin <i class="calibre1">Terra Ferma’nın</i> dutluklarına, pirincine, buğdayına ve kenevirine dönmesi, XVI. yüzyılın sonundan itibaren güç ve raslantısal hale gelmiş olan toptan ticaretin terkinden sonra -tüm tehlikelerle birlikte, Akdeniz’de korsanlığın artışı-, yalnızca bir sığınak yatırım değildir. Zaten Venedik yabancı teknelerin sayesinde, sık ziyaret edilen bir liman, belki de XVIII. yüzyılda bile Akdeniz’in en sık ziyaret edilen limanı olarak kalmaya devam etmektedir. Demek ki işler, bugünden yarına kesilmemiştir. Venedik sermayesini toprağa yönelten, tarımsal fiyat ve kârların yükselmesi olmuştur. Gerçekten de, burada toprak sahibini soylu kılmamaktadır; yalnızca yatırım, plasman, gelir söz konusudur. Herhalde zevkler de: Venedik zenginleri, eğer Goldoni’nin çağında kentteki- saraylarını terkederek, gerçek kırsal saraylar olan villalarına gittilerse, bu bir bakıma da moda meselesidir. Sonbaharın başında, zenginlerin Venediği boşalmaktadır, “kır eğlenceleri, köy baloları, açık hava ziyafetleri aranmakta ve başarılı olmaktadır”. O kadar çok tasvir ve anlatı bize bunları söylemiştir ki, bunlara inanmak gerekir: bu fazlasıyla güzel evlerde her şey “yapay”dır; süslü salonları, aşırı zengin sofraları, kanserleri, tiyatro oyunları, bahçeleri, labirentleri, biçim verilmiş bitkiden çitleri, heykellerle çevrelenmiş gezinti yolları, aşırı bolluktaki hizmetçileri, bizi büyüleyen bir filmin görüntüleri. Sonuncu görüntü, komşularını ziyaret ettikten sonra, gece olurken köpeği, hizmetçileri yanında olduğu halde, “yolu bir fenerle aydınlatan... manastır başrahibinin koluna yaslanmış olarak” eve dönen büyük hanıma ait alanıdır. Ama, acaba bunlarla bu masalsı evlerin her şeyi görülmüş olmakta mıdır? Bu evlerin kendi tahıl ambarları, kendi presleri, kendi mahzenleri vardır; bu evler aynı zamanda kırsal sömürü merkezleri, gözetim yerleridir de. 1651 yılında Venedik’te, <i class="calibre1">L’economia del cittadino in villa</i> gibi anlamlı bir ad taşıyan bir kitap çıkmıştır; serbest bir çeviriyle “burjuvanın tarlalardaki ekonomisi”. Bir tabip olan yazar Vincenzo Tanara, o zamana kadar yayınlanan en iyi kır kitabını yazmıştır. Kitapta, topraklarına gelen yeni mülk sahiplerine yönelik aklı başında tavsiyelerde bulunmaktadır: villa’sının yerini, iklim koşullarını ve civardaki su kaynaklarını olabildiğince iyi seçsin. Yeşil sazan, tatlısu levreği, bıyıklı balık yetiştirmek üzere bir gölcük kazdırsın: gerçekten de, aileyi ucuza beslemek ve tarımsal işçiler için düşük maliyetli bir <i class="calibre1">companatico</i> bulmanın daha iyi yolu olabilir mi? Çünkü kırda başkalarını çalıştırmak da söz konusudur, özellikle bu söz konusudur.</p>

  <p class="block_1">Demek ki, Andrea Tron’un dostu Andrea Quirini’ye yazdığı ilginç mektupta (22 Ekim 1743), büyük bir yanılsama payı vardır. Mektubu yazan genç yurttaş, Hollanda ve İngiltere’de uzun süre ikamet etmiştir. “Sana onların (onun gibi yurttaş olan, Venedik yönetimindeki kişiler) ... istedikleri kararnameyi çıkartmalarına rağmen, ülkemizdeki ticaret konusunda asla hiçbir yere ulaşamayacaklarını söyleyeceğim... En zenginlerin ticarete katılmadığı hiçbir ülkede, devlete yararlı bir ticaret yoktur. Venedik’te soyluluğu, parasını ticarete yatırma konusunda ikna etmek gerekir... şu anda bu konuda onları ikna etmek olanaksızdır. Hollandalıların hepsi tüccardır ve bu onların ticaretinin serpilmesinin başlıca nedenidir. Bu aynı zihniyetin... ülkemize nüfus etmesi halinde, büyük bir ticaretin hemen yeniden dirildiği görülecektir”. Ama yurttaşlar sakin, keyifli ve onları rahat ettiren bir gelir sağlayan bir meşguliyetten vazgeçerek, neden iyi yerlerin artık serbest olmamasından ötürü, karları muhtemelen daha düşük ve rastlantısal olan deniz maceralarına atılsınlar ki? Gerçekten de, iplerinin artık yabancıların elinde olduğu veya Venedikli Yahudiler ile <i class="calibre1">cittadini</i> burjuvazisi tarafından tutulduğu, Doğu Akdeniz ticaretini yeniden ele geçirmek, onlar için güç olacaktır. Ama genç Andrea Tron gene de yanılmamıştır: toptan ticaret ve para ticareti işini kentin “en zenginleri” olmayanlara terketmek, Venediğin eskiden başrolü oynadığı uluslararası büyük partiden çekilmek demektir. Eğer Venedik ile Cenova’nın kaderleri karşılaştırılacak olursa, San Marca’nun kenti uzun <i class="calibre1">dönemde</i> kesinlikle en iyi seçimi, kapitalist tercihi yapmıştır.</p>

  <h3 class="block_26" id="toc_id_93">Roma Campagna’sının XIX. Yüzyıl Başındaki Kural Dışı Örneği</h3>

  <p class="block_1">Geniş Roma Campagna’sı, yüzyıllar boyunca birçok kereler çehre değiştirmiş olmalıdır. Neden? Herhalde, orada boşluk üzerine inşa ediliyor olmasından. Simonde de Sismondi, burayı 1819'da bizim hesabımıza görmüş ve işbölümünün hayranlık verici bir örneği olarak tasvir etmiştir. .</p>

  <p class="block_1">Yırtık pırtık elbiselere ve koyun pöstekilerine bürünmüş birkaç atlı çoban; birkaç sürü, birkaç kısrak ve tayları ve, birbirlerinden iyice uzaklarda, tek başlarına duran geniş çiftlikler... İşte bunlar göz alabildiğine boş bir kırda, olağan durumda canlı olarak farkedilen şeylerin tümüdür. Ekili alan yoktur, köy yoktur, böğürtlenler, katır- tırnakları, vahşi ve rengârenk bir bitki örtüsü, boş toprakları sürekli olarak, ama yavaş ve inatçı bir şekilde yeniden işgâl etmektedirler, böylece otlakları da yok etmektedirler. Bu bitkisel vebayla mücadele edebilmek için, çiftçi, düzenli aralıklarla topraklarını yeniden tarıma açmaya, bunların arkasından da buğday yetiştirmeye uğraşmak zorundadır. Bu, otlakları uzunca bir süre devam edecek şekilde yeniden oluşturmanın bir yoludur. Fakat köylüleri olmayan bir bölgede, toprak açmadan hasata varana kadar, bu olağandışı yılların ağır çalışmalarını yürütmek nasıl mümkün olabilir?</p>

  <p class="block_1">Çözüm, yabancı bir işgücüne geri dönmektir: “adlarını başka hiçbir dile aktarmanın...” mümkün olmadığı farklı “on işçi tabakasından" daha fazlası... (Bazı işler için) Sabine dağlarından inen gündelikçiler; (başka işler için) Marche ve Taskana’dan gelen işçiler; işçilerin çoğu özellikle Abruzzelerden gelen uyruklar olmaktadır; nihayet <i class="calibre1">pailler</i> (değirmen taşı) yapımı için... Roma meydanlarındaki boştagezerler <i class="calibre1">(piazzaiuoli di Roma)</i> istihdam edilmektedir, bunlar başka hiçbir işe yaramamaktadırlar. Bu işbölümü, tarımın en fazla özen isteyen yöntemlerinin benimsenmesine olanak vermiştir: buğdaylar en azından iki kere çapalanmaktadır... ve bazen daha fazla; herkes belli bir işleme alışık olduğundan, onu çok daha hızlı ve kesin bir biçimde yapmaktadır. Bütün bu işlerin adeta tamamı, çok sayıda ustabaşı ve yardımcının gözetimi altında, götürü olarak yapılmaktadır, ama çiftlik sahibi her zaman yemek vermektedir, çünkü işçinin bu çölde yiyecek bulması olanaksızdır. Çiftlik sahibi herbir işçiye haftada bir ölçü şarap, 40 <i class="calibre1">barioc</i> karşılığı ekmek ve tuzlu et veya peynir gibi yiyeceklerden üç libre vermek zorundadır. Bu işçiler kış çalışmaları sırasında, çok geniş olan işletmenin ortasında yer alan ve hiç mobilyası bulunmayan, <i class="calibre1">casale</i> adlı geniş binada yatmaktadırlar... Yazın... çalıştıkları yerlerde ve çoğu zaman açıkta uyumaktadırlar”.</p>

  <p class="block_1">Tablo tabii ki tam değildir. Bunlar yolculuk izlenimleridir. Fazlasıyla resimsel bir manzaradan etkilenen Sismondi, çok sayıda olan gölgeleri, hatta insanın çok iyi egemen olamadığı bu mekânda çok öldürücü olan sıtmayı bile görememektedir. Mülkiyet sistemi konusunda kendine ciddi bir soru sormamaktadır. Oysa bu ilginçtir ve yol açtığı sorunlar da zaten <i class="calibre1">agro romano’nun</i> çerçevesini aşmaktadırlar. Roma çevresindeki topraklar, büyük fief sahipleri ile altmış kadar dinsel kuruluşun elindedir. Bunlar, Borghese prensinin Sforza dükünün, Patrizi markisininkiler gibi, çoğu zaman büyük mülklerdir. Fakat ne fief sahipleri, ne de dinsel kuruluşlar, topraklarının yönetimiyle doğrudan uğraşmaktadırlar. Bütün işler, ilginç bir şekilde <i class="calibre1">negozianti</i> (veya <i class="calibre1">mercanti) di campagna</i> adı verilen, birkaç büyük kiracı çiftçinin elinde toplanmıştır. Bunlar oniki kişiyi geçmemekte ve XIX. yüzyılda bile ayakta olan bir ortaklık meydana getirmektedirler. Çok değişik toplumsal kökenlerden olan bu kişiler -tüccar, avukat, simsar, vergi toplayıcısı, mülk yöneticisi- İngiliz kiracı çiftçilerine de benzememektedirler, çünkü en iyi toprakların doğrudan işletilmesini kendilerine ayırıyorlarsa da, çok sayıda küçük kiracı çiftçiyle, hatta yabancı çoban ve köylülerle alt anlaşmalar yapmaktadırlar. Hareketlerinde serbest kalmak istediklerinden, eski sisteme göre tarla tasarruf eden köylüleri, sistematik bir şekilde uzaklaştırmışlardır.</p>

  <p class="block_1">Burada, XVIII. yüzyılın ortasına doğru belirginleşen, ve Roma Campag- na'sının İtalya’nın diğer birçok bölgesinin arasında bir örneği olduğu aşikâr bir kapitalist sızma söz konusudur. Olgu, Toskana, Lombardiya veya XVIII. yüzyılda tam bir değişim içinde olan Piemonte’nin bazı kesimlerinde de karşımıza çıkmaktadır. Bu <i class="calibre1">appaltatori,</i> mülk sahipleri, köylüler veya devlet nezdinde kötü bir üne sahiptirler: verimliliğini korumaya pek aldırmadıkları topraklardan, mümkün olduğunca çok ve çabuk para elde etmeyi isteyen, açgözlü spekülatörler olarak kabul edilmektedirler. Fakat bunlar geleceğin habercileridir: XIX. yüzyılın büyük İtalyan malikânesinin kökeninde yer almaktadırlar. Aynı zamanda, kuliste tarımsal reformları ilham eden kişilerdir; bu reformlar XVIII. yüzyıl sona ererken hem yararlı, hem de zararlı olacaklardır. Bu kişilerin kaygısı: eski mülkiyet koşullarından, köylülerin tasarrufundaki tarlalardan, mülk sahibinin miras önceliğinden kurtulmak, ayrıcalıklara ve köylülere ve aynı zamanda devlete karşı donanımlı olmak, çünkü devlet, ürünlerin ticarileşmesini çok yakın bir gözetim altında tutmaktadır. “Fransız dönemi” açıldığında ve eski ayrıcalıkların malları kitlesel olarak pazara çıktığında, büyük kiracı çiftçiler baş alıcı olmuşlardır.</p>

  <p class="block_1">Sismondi’nin tasvirinin yararı, Roma campagna’sının, genelde sözü çok az edilen gerçek ve inkâr edilemez bir tarımsal işbölümüne ilişkin olarak sunduğu örnektir. Adam Smith sorunu biraz hızlı çözmüştür: işbölümü ona göre aynı elin hem tohum atıp, hem de tarla sürdüğü tarım için değil de, endüstri için geçerlidir. Aslında tarım, Eski Rejim’de, aynı anda yüz iş birden demektir, ve azgelişmiş bölgelerde bile, köylüler köy ekonomisinin tüm faaliyetlerini paylaşarak, uzmanlaşmak zorunda kalmışlardır. Bir demirci, bir arabacı, bir saraç, bir marangoz ve artı, kaçınılmaz ve zorunlu ayakkabı tamircisi gerekmektedir. Tohum atan, tarla süren, sürüleri bekleyen, bağ budayan ve ormanda çalışan, zorunlu olarak aynı el değildir. Ağaç kesen, odun yaran, çalı çırpı toplayan köylü ayrı bir kişi olma yoluna girmektedir. Her yıl hasat, tahıl dövme veya bağ bozumu nedeniyle, az veya çok uzmanlaşmış ek bir emek gücü yardıma koşmaktadır. “Bağ bozumu yöneticisi”nin otoritesi altındaki “kesicilere, küfecilere, üzüm basıcılara” bakınız. Örneğin Languedoc’ta, Olivier de Serres’in tanık olduğundaki gibimi tarla açma sırasında, işçiler ekiplere ayrılmaktadırlar: odun kesiciler, anız yakıcılar, saban sürücüler ve güçlü öküz koşumları, sonra “çok sert toprak topaklarını toz haline getiren" “tokmakçılar". Nihayet, kırların ezeli ve büyük işbölümü, hayvancılık ile ekim arasında alanıdır: Habil ve Kabil, iki farklı evren ve halk; bunlar birbirlerinden, karşı tarafa saldırmaya hazır olacak kadar nefret etmektedirler. Çobanlar adeta paryadırlar. Falklor bunların izlerini bugüne kadar taşımaktadır. Örneğin Abruzzelerde, şarkı bir çobana aşık olan genç köylü kıza şöyle demektedir: <i class="calibre1">“Nenna mia, muta pensiere..,’nnanze pigghiate nu cafani ca e ommi de societa",</i> fikrini değiştir küçüğüm, “tabakta yemek yemesini bilmeyen” şu “lânetli" çobanlardan birini değil de, iyi toplumdan, uygar bir adam olan bir köylüyü al!</p>

  <h3 class="block_26" id="toc_id_94">Toskana’nın Podereleri</h3>

  <p class="block_1">Floransalı tüccarların servetlerinin etkisiyle, Toskana km yavaş bir şekilde, ama derinlemesine değişmiştir. Eski köyler, kötü donanımlı eski, parçalanmış köylü işletmeleri yalnızca yüksek bölgelerle, bazı sığınak alanlarında tutunabilmişlerdir. Alçak topraklar ile tepe eteklerinde, daha 1400 yıllarından önce, yarıcılık yerleşik hale gelmiştir (bu podere et mezzadria'dır, kısaca <i class="calibre1">podere</i> denilmektedir). Tek bir kiracı çiftçiden alınan, toprağın niteliğine göre değişken alanı olan podere, bir yarıcı ve ailesi tarafından işlenmektedir, bu kuraldır. Ortada bir köylü evi, bu evin samanlığı ve ahırı, fırın, tahıl dövme alanı bulunmaktadır; evin etrafında, hemen yakında, işlenen tarlalar, ağaçlar, parlak sapları olan sorgunlar, zeytinlikler, a pascolo ve a bosco, otlak ve odunluk topraklar bulunmaktadır. İşletme köylünün ve ailesinin geçimi için gerekenlerin iki katını verecek şekilde hesaplanmıştır, çünkü toprak gelirinin yarısı os te'ye, mülk sahibine gitmekte, diğer yarı mezzadro'ya, yarıcıya kalmaktadır. Oste bazen, köylü evinin yanında, her zaman çok lüks olmayan bir villaya sahip olmaktadır. 1393-1421 arasında yazılmış olan Ricordi'sinde, Giovanni di Pagolo Morelli oğullarına şunu tavsiye etmektedir: “Kafanıza iyice sokun ki, villaya bizzat giderek, yanınızda yarıcı olduğu halde mülkü tarla tarla dolaşarak, onu kötü çalışmasından ötürü uyarmanız, buğday, şarap, zeytinyağı, tahıl, meyva ve diğer şeylerin üretimini tahmin ederek, geçen yılın rakamlarıyla kıyaslamanız gerekmektedir”. Acaba bu aşırı titiz gözetimin, daha şimdiden kapitalist rasyonellik olduğu söylenebilir mi? Her halükârda, üretkenliği en çoka çıkartma yönünde bir çabadır. Yarıcı da kendi cephesinden, mülk sahibini talepleriyle bunaltmakta, onu yatırım yapmaya, onarımlara girişmeye zorlamakta, kafasını her fırsatta meşgul etmektedir. Donatello sayesinde “rahatça” yaşayabileceği, kendine sunulan podere'yi reddetmiştir. Delilik mi, bilgelik mi? Sadece, haftanın üç günü, peşinde bir contadino olmasını istememiştir.</p>

  <p class="block_1">Bu sistemde, gene de belli bir insiyatife sahip olan köylü, üretmeye, toprakları en iyi biçimde kullanmaya, en verimli ekinleri seçmeye mahkûmdur. Ve söylendiğine göre, onun eski ekim biçimlerine karşı zafer kazanmasını sağlayan, podere'nin rekabet gücü olmuştur. Bu mümkündür, ama başarı aynı zamanda, Floransa'nın kendi topraklarını en fazla gelir getiren ürünlere tahsis ederek, buğdayını Sicilya'dan alma gücüne sahip olmasından da gelmektedir. Sicilya buğdayının, poderi’nin burjuva başarısında payı vardır.</p>

  <p class="block_1">Elio Conti'nin yazdıgı gibi, podere’nin, kentin özerk yönetime sahip olduğu dönemde, “Floransa ekonomisini, siyasetini ve kültürünü birçok açıdan damgalamış olan bir sanat eseri, bir akılcılık zihniyeti” sayılmasına kimse itiraz etmez. Bugün ne yazık ki kaybolmakla olan Toskana kırı, eskiden dünyanın en güzeliydi. Bu durumda belki kapitalizmin bir zaferi değil de -bu aşırıya kaçmak olacaktır-, kâr konusunda dikkatli olan ve yatırım ile verim terimleriyle hesap yapmayı bilen tüccarlar tarafından kullanılan paranın zaferidir. Fakat oste’nin karşısında, üretim araçlarından yoksun bırakılan bir köylü yoktur; yarıcı ücretli bir işçi değildir. Tanıdığı, harika bir şekilde özen gösterdiği ve yüzyıllar boyunca babadan oğula aktardığı bir toprakla dolaysız ilişkiler sürdürmektedir; çoğu zaman rahatı yerinde, iyi beslenen, lüks değilse bile iyice bir evde yaşayan bir köylüdür; evde dokunan ve dikilen bir çamaşır ve elbise bolluğu içindedir. Mülk sahibi ile işletmeci, para ile emek arasındaki bu oldukça nadir denge konusundaki tanıklıklar bol miktardadır. Fakat çatlak sesler de eksik değildir ve hatta İtalyan tarihçiler, yarıcılığın serfliğe yakın bir biçimde kaldığını ileri sürmüşlerdir. Gerçekte, sistem XVIII. yüzyılın ilk yarısında, genel koşullar, vergi artırımı, tahıl alanındaki spekülasyonlardan ötürü bozulmuşa benzemektedir.</p>

  <p class="block_1">Toskana deneyi dikkatleri aşikâr bir noktaya daha çekmektedir: ürün uzmanlaşmasının olduğu her seferinde (Toskana’da zeytinyağı, şarap; Lombardiya'da pirinç, sulanan çayırlar ve dut; Venedik adalarında kuru üzüm, hatta belli bir biçimde olmak üzere, ihracat için buğday), tarım kapitalist “işletme” yoluna girme eğilimindedir, çünkü zorunlu olarak ticarileşmiş ürünler söz konusudur; bunlar iç veya dış büyük bir pazara bağımlıdırlar ve bu ürünler bir gün üretkenlik peşine düşeceklerdir. Göze batan farklara rağmen, bir başka benzer örnek: Macar hayvan yetiştiricileri, XVII. yüzyılda Batı Avrupa’ya büyükbaş ihracının karının ve bu pazarın öneminin farkına varınca, topraklarını entensif olarak işlemekten ve kendi buğdaylarını üretmekten vazgeçmişlerdir. Anık salın almaktadırlar. Böylece daha o sıralarda bile kapitalist olan bir seçim yapmışlardır. Biraz da zorunlu olarak, süt ürünleri ve kitlesel peynir ihracı alanında uzmanlaşan Hollandalı hayvan yetiştiricileri için de aynı durum söz konusudur.</p>

  <h3 class="block_26" id="toc_id_95">İleri Durumda Bulunan Alanlar Azınlıktadır</h3>

  <p class="block_1">Böylece, kapitalist geleceği gösteren, ilerlemiş alanlar vardır. Ama Avrupa’da geri ve eğer öyle denilebilirse, durağan alanlar üste çıkmaktadırlar, sayı onlardan yanadır. Köylü dünyası, çoğunluğu itibariyle, kapitalizmin, onun taleplerinin, onun düzen ve ilerlemelerinin oldukça uzağında kalmaktadır. Onları elinde sıkı sıkıya tutan bir geçmiş içinde, hâlâ direnmekte olan bu bölgeleri bulma ve yerlerini belirleme konusunda tek sıkıntımız tercihtir.</p>

  <p class="block_1">Eğer İtalya’nın güneyine gidilecek olursa, 1647’de Masaniello’nun vahşice bastırılışından ve onu izleyen şiddetli ve uzun köylü isyanından sonra Napali’deki manzara, acımasız bir yeniden feodalleşmeye dairdir. Feodal sistemin kendine değil de, onun kötüye kullanılışına kızan, dönemin tanıklarından Paolo Mattia Doria’ya göre, XVIII. yüzyılın ilk onyıllarında bile, “baronun bir vassali fakirleştirmek, onu köydeki yönetici veya yargıcın müdahalesine izin vermeksizin hapiste tutmak hakkı vardır: bazen af yetkisine sahip olduğundan, istediğini katlettirmekte ve adam öldüreni affetmektedir... Haklarını vassallerin mal ve onurlarına karşı kötüye kullanmaktadır. .. Bir baronun suçunu kanıtlamak olanaksızdır. Hükümet de ... güçlü barona hoşgörü göstermektedir... Bu suistimaller bazı baronların, topraklarında hâlâ hükümdar gibi olduklarını göstermektedir” İstatistikler bu anormal iktidarı teyid etmektedirler, çünkü Aydınlanma yüzyılında bile, Napoli krallığında feodal yargı hemen heryerde ve halkın yarısından fazlası üzerinde uygulanmaktadır ve bu oran bazı eyaletlerde %70, 80, hatta 88’e ulaşmaktadır.</p>

  <p class="block_1">Sicilya’da ikinci serflik, 1780’de bile inkâr edilemez bir şekilde yerli yerindedir, yani G. M. Galanti’nin <i class="calibre1">Nuova descrizione storica e geografica delle</i> <i class="calibre1">Sicilia</i>’sının yayınlandığı sırada. Fransız Devrimi’nin arefesinde, ıslahatçı kral naipleri (Caracciolo ve Caramanico) ancak küçük reformlar yapabilmişlerdir. Diğer bir serflik veya serflik benzeri bölgesi olan Aragon hakkında, en azından XVIII. yüzyıl öncesi için, Alman tarihçiler <i class="calibre1">gutsherrscahft</i>'tan söz etmektedirler; yani ikinci serfliğin Elbe ötesinde çerçevelediği senyörlük tipinin aynı. Hıristiyan fethinin bir büyük mülk sistemini yerleştirdiği Güney İspanya’da, aynı şekilde geçmişe bağlı olarak kalmaktadır. Aynı şekilde, dağlık İskoçya ve İrlanda’nın aşikâr gecikmişliklerini de işaret etmek gerekmektedir.</p>

  <p class="block_1">Kısacası, eğer Aragon’un oluşturduğu kural dışı konum istisna edilecek olursa (ayrıca, İber yarımadasının karmaşık dünyasında, Aragon’un yüzyıllar boyunca, marjinal, periferik bir olgu olduğunu da belirtmek gerekir), Batı Avrupa’nın gecikmeleri, en açık biçimde çevresinde görülmektedir. Eğer gelişmiş bölgelerin -bunlar çok az ve dardır- ve sınırlara atılmış azgelişmiş alanların yer aldığı bir harita hayal edilecek olursa, durağan veya yavaş bir evrim içinde olan, hem senyörlük rejimine tabi, hem de feodal olan, geri, ama bazı değişimler nedeniyle, yavaş bir dönüşümün içinde bulunan alanları özel bir renge boyamak gerekmektedir. Avrupa’nın tümünde, kapitalizmin nihayette çok az bir payı bulunmaktadır.</p>

  <h3 class="block_26" id="toc_id_96">Fransa Örneği</h3>

  <p class="block_1">Fransa, Avrupa bütününün bu karışımlarını ve çelişkilerini, tek başına oldukça iyi bir şekilde özetlemektedir. Başka yerlerde cereyan eden her şey, bu ülkenin şu veya bu bölgesinde, aynı olağanlıkla meydana gelmektedir. Bu ülke hakkında soru sormak, şu veya bu komşusu hakkında da sormak demektir. Böylece Fransa XVIII. yüzyılda toprak kapitalizminin temasına maruz kalmıştır; kuşkusuz İngiltere’den çok daha az, ama Ren ile Elbe arasındaki Almanya’dan daha fazla. İtalya kırlarının modern kırlarıyla eşit düzeydedir, ama bunların bazılarından geridir; fakat eğer XVIII. yüzyılda senyörlük rejiminin güçlü konumları korumasına rağmen, gene de derin bir dönüşüme uğrayan Katalanya ayrık tutulacak olursa, Fransa’nın İtalya’nın bazı kesimleri karşısındaki bu geriliği, İber dünyasındakinden daha azdır.</p>

  <p class="block_1">Fakat Fransa, özellikle XVIII. yüzyılın ikinci yarısındaki sürekli ilerlemesi, ülkede ortaya çıkan çatışmaların sertliği ve dönüşümü itibariyle, ayrı bir özellik göstermektedir. Fransa bu sıralar, hiç kuşkusuz, bir nüfus artışına sahne olmaktadır (herhalde XIV. Louis zamanında 20 milyon, XVI. Louis döneminde 26 milyon Fransız). Tarımsal gelirde kesinlikle artış vardır. Genel olarak mülk sahiplerinin ve daha özel olarak soylu mülk sahiplerinin bundan pay almak istemelerinden daha doğal bir şey olamaz. 1660-1730 arasındaki çok uzun yokluk yıllarından sonra, toprak soyluluğu eski oruçları çabuk, mümkün olduğunca çabuk telâfi etmek, “çölü geçişi”ni unutmak istemektedir. Bunun sonucunda, herhalde modern Fransa’nın tanık olduğu en seyirlik senyör tepkisi meydana gelmiştir. Bütün araçlar onun için iyidir: meşru olanları, kiraları artırmak, iki katına çıkartmak; gayrimeşru olanları, eski mülkiyet haklarını ileri sürmek, hukukun şüpheli yanlarını yeniden yorumlamak (bunlar çok sayıdadır), sınırların yerini değiştirmek, ortak kullanım alanlarını paylaştırmaya uğraşmak, kavgaları öylesine bir artırmak, ki köylü artık öfkesi içinde yalnızca, kendine karşı güçlendirilen şu “feodal" engelleri görsün. Köylü kendi için korkulu olan ve toprak sahiplerinin saldırısını içeren bu evrimi her zaman farkedemeyecektir.</p>

  <p class="block_1">Çünkü, geleneğe geri dönüşten daha fazla bir şey olan bu senyörlük tepkisi, çağın zihniyeti, Fransa’nın yeni iklimi, iş dünyasının oyunları, borsa spekülasyonları, şaşırtıcı plasmanlar, aristokrasinin uzak mesafe ticaretine ve maden açılmasına katılması tarafından, yani kapitalist bir zihniyet olduğu kadar, kapitalist bir çağrı olarak adlandıracağım şey tarafından belirlenmiştir. Çünkü gerçek bir toprak kapitalizmi, İngiliz tarzı bir işletme, Fransa’da henüz nadirdir. Ama oraya doğru gidilmektedir. Kâr kaynağı olarak toprağa güvenilmeye ve yeni işletme yöntemlerinin etkinliğine inanılmaya başlanmıştır. 1762’de, başarı kazanan bir kitap çıkmıştır, Despommiers’nin <i class="calibre1">L'art de s'enrichir promptement par l'agriculture’ü</i> (Tarımdan çabucak zenginleşme sanatı); 1784’de de Arnould’nun <i class="calibre1">L'art d’augmenter et de conserver</i> <i class="calibre1">son</i> <i class="calibre1">bien, ou regles generales pour l'administration d'une terre'i</i> (Mülkünü büyütme ve koruma sanatı, ya da bir toprağın yönetimi için kurallar) yayınlanmıştır. Malikâne satış ve alımla- rı artmaktadır. Toprak mülkiyeti, spekülasyon çılgınlığından etkilenmektedir. Eberhard Weiss’ın yeni bir makalesi (1970), bir senyörlük tepkisi olduğu kadar, kapitalist bir tepki olarak da gördüğü bu Fransız konumunu çözümlemektedir. Kiracı çiftçiler veya bizzat senyörlerin süregiden bir müdahalesiyle, <i class="calibre1">doğrudan malikâne'den</i> hareketle, büyük mülkün oluşturulması yönünde sürekli bir çaba olmuştur. Bunun sonucunda, köylü dünyasında kıpırtılar ve heyecanlar ortaya çıkmıştır. Ve Veiss’ın Ren ile Elbe arasındaki Alman köylülerinin -yani <i class="calibre1">grundherrschaft</i> bölgesi, bundan, kelimenin klasik anlamındaki senyörlüğü anlayınız- durumuyla zıtlık içinde olarak yargıladığı bir evrim belirmiştir. Gerçekten de, Alman senyörler, topraklarının işletmesini doğrudan ele almak için rezerv'e veya <i class="calibre1">yakın domaine’e</i> dayanmışlardır. Toprak rantiyesi olarak yaşamak ve varlıklarını hükümdarın, örneğin Bavyera elektördüklerinin hizmetine girerek dengelemekle yetinmişlerdir. Bu durumda rezerv parçalanmış ve artık Fransız köylülerinin tersine, ne endişe içinde, ne de baskı altında olan köylülere kiralanmıştır. Zaten Fransız Devrimi’nin dili, soyluluğun ayrıcalıklarının reddi Almanya’da görülmeyecektir; bu da doğala benzemektedir. Yabancı bir tarihçinin, bu sefer bir Almanın (tıpkı eskiden ve dün yenileştirici etkiler yapan Luçinski ve Porçnev gibi Rus tarihçilerinin benzeri olarak), tam da zamanında Fransız tarihyazıcılığını sarsalamasını, bir kez daha hayranlıkla seyredelim.</p>

  <p class="block_1">Le Roy Ladurie’nin yakın tarihli bir makalesi (1974), biri de kendininki olan mükemmel monografilerin sayesinde, Weiss’ın bakış açışını nüanslandırmaktadır. Le Roy Ladurie, senyörlük tepkisinin Fransa’nın hangi bölgelerinde yeni edalara büründüğünü araştırmaktadır. Fetihçi kiracı çiftçilerin ve kıpırtılı senyörlerin varolduklarını zaten biliyoruz. Pierre de Saint-Jacob’un harika kitabı bunun kanıtlarını, Yukarı Burgonya çerçevesinde sağlamaktadır. Onun Varenne de Lonvoy’dan verdiği, biraz karikatürü andıran örneği hatırlayalım; bu adam mülklerini birbirlerine eklemlemeye, biraraya getirmeye, köylülerin ayağını kaydırmaya, ortak malları ele geçirmeye tutkundur; ama aynı zamanda, topraklarını sulayarak, yapay çayırlar oluşturarak yenileştirme yapmak da istemektedir. Fakat bir yenileştirici ve yayılmacı senyöre karş'lık; on tane, yirmi tane sakin, bazen de kayıtsız, rantiye senyör vardır.</p>

  <p class="block_1">Bu içerilmiş kapitalist yükselişin genişliği, herhalde köylülerin talepleri, kıpırtıları ve heyecanları ile tartılabilir ve yargılanabilir. Bu kıpırtıların uygulamada sürekli oldukları bilinmektedir. Fakat, XVII. yüzyılda bunlar senyörlük karşıtı olmaktan çok, maliye karşıtı olmuşlar ve her şeyden önce, Fransa’nın batısında yer almışlardır. XVIII. yüzyılda ise, isyanlar senyörlük karşıtı hale gelmişler ve yeni bir çatışma alanını resmetmişlerdir: ülkenin Kuzeydoğusu ve Doğusu, yani krallığın büyük tahıl bölgeleri, ilerleyen ve aşırı nüfuslu alanları (burası atın koşum hayvanı olarak kullanıldığı kesimdir). Devrim, buraların en canlı kırsal alanlar olduğunu daha da açık bir şekilde gösterecektir. Öyleyse, anti-kapitalist dil henüz kendi kelime haznesini oluşturamadığı için, Fransız köylüsünün yeni ve şaşırtıcı bir durum karşısında, anti-feodalizmin çoktan aşınmış diline başvurduğu söylenemez mi? Gerçekten de, 1789’un şikâyet defterlerinde bu dil ve yalnızca o, patlamaktadır.</p>

  <p class="block_1">Geriye biraz çelişkili sesleri devreye sokmak, XVII. ve XVIII. yüzyıllar arasındaki çok basit muhalefetin doğrulamasını yapmak kalmaktadır. Örneğin Provence'taki senyörlük-karşıtı hareketlerin altında neyin gizlendiğini görmek gerekmektedir -bunlar, üç kereden bir keresinde köylü isyanlarına yol açmışa benzemektedirler-. Bir olgu kesindir: Fransa’nın Akitanya’dan Massif Central’e ve Massif Armoricain’e kadar olan muazzam kesimleri, bu Eski Rejim’in son günlerinde sakindirler, çünkü serbestlikler buralarda sürmektedir, çünkü bir köylü mülkiyetinin avantajları devam etmektedir, veya çünkü Brötanya’da olduğu gibi, itaat ve azla kanaat yerleşik hale getirilmiştir. Öte yandan, eğer Devrim olmasaydı Fransız toprağının ne olacağı da tabii ki sorulabilir. Pierre Chaunu, XVI. Louis dönemindeki tepki esnasında, köylü toprağının Fransız özel mülkiyeti içindeki payının % 50'den % 40'a gerilediğini kabul etmektedir. Bu yol üzerinde devam edersek, Fransa acaba, İngiliz tipinde tarımsal bir kapitalizmin genelleşmiş olmasına yatkın bir evrime, hızlı bir şekilde tanık olur muydu? Bu her zaman cevapsız kalacak soru türüne mensuptur.</p>

  <p class="block_19" id="calibre_pb_14"> </p>
</body>
</html>
