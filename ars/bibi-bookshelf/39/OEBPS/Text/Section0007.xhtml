<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<link rel="stylesheet" href="../Styles/styles.css" type="text/css"/>
<title></title>
</head>
<body>
<h1 id="V">BEŞİNCİ BÖLÜM<br/> <i>Uygulamada Makroekonomi</i></h1>
<h2 id="1">1. GÜNCEL KONULAR</h2>
<h3 id="11">1.1. Dünya Ekonomisinin Görünümü</h3>
<p>Dünya ekonomileri gelişmiş ve gelişme yolundaki ekonomiler olarak ikiye ayrılıyor. Zaman içinde tanımlar değişse de, genellikle sanayileşme düzeyine veya gelir düzeyine bağlı olarak yapılan tanımlar 31 ülkenin gelişmiş, 141 ülkenin de gelişme yolundaki ülke olduğunu ortaya koyuyor. 141 gelişme yolundaki ülkenin bir bölümü (bunların sayısı da değişkenlik gösteriyor) yeni yükselen pazar ekonomileri (<i>emerging market economies</i>) olarak adlandırılıyor. Bu ekonomileri topluca Tablo 35’teki gibi göstermek mümkündür.</p>
<figure id="t35">
<table class="center">
<caption>Tablo 35: Dünyanın Ekonomik Görünümü<br/>(Satın Alma Gücü Paritesine Göre, 2007)</caption>
<tbody><tr><th>Dünyanın Ekonomik<br/>Görünümü</th>
<th>Sayı</th>
<th>GSYH/ Dünya</th>
<th>Nüfus/ Dünya</th>
</tr>
</tbody>
<tbody>
<tr><td>Gelişmiş Ekonomiler</td>
<td>30</td>
<td>52</td>
<td>15</td>
</tr>
<tr><td>..ABD</td>
<td>1</td>
<td>20</td>
<td>5</td>
</tr>
<tr><td>..Euro Bölgesi</td>
<td>13</td>
<td>15</td>
<td>5</td>
</tr>
<tr><td>..Japonya</td>
<td>1</td>
<td>6,6</td>
<td>2,0</td>
</tr>
<tr><td>..İngiltere</td>
<td>1</td>
<td>3,3</td>
<td>0,9</td>
</tr>
<tr><td>..Kanada</td>
<td>1</td>
<td>2,0</td>
<td>0,5</td>
</tr>
<tr><td>..G7: (ABD, Jap, Alm,<br/>İng, Fra, İta, Kan)</td>
<td>7</td>
<td>40</td>
<td>11</td>
</tr>
<tr><td>..Diğer Gelişmiş<br/>Ekonomiler</td>
<td>12</td>
<td>7,0</td>
<td>2,2</td>
</tr>
<tr><td>Gelişme Y. Ülkeler</td>
<td>143</td>
<td>48</td>
<td>85</td>
</tr>
<tr><td>..Çin</td>
<td></td>
<td>15</td>
<td>20,5</td>
</tr>
<tr><td>..Rusya</td>
<td></td>
<td>2,2</td>
<td>2,6</td>
</tr>
<tr><td>..Hindistan</td>
<td></td>
<td>6,3</td>
<td>17,5</td>
</tr>
<tr><td>..Brezilya</td>
<td></td>
<td>2,6</td>
<td>2,9</td>
</tr>
<tr><td>..Türkiye</td>
<td></td>
<td>1,4</td>
<td>1,1</td>
</tr>
</tbody>
</table>
<figcaption>(Kaynak: www.imf.org)</figcaption>
</figure>
<p>Tabloya dahil edilen 173 ülkenin toplam GSYH’si satın alma gücü paritesine göre yaklaşık 55 trilyon dolar, nüfusu ise 6,5 milyar kişi olarak hesaplanmaktadır.</p>
<p>Buna göre kişi başına düşen ortalama gelir yaklaşık olarak 7.750 dolar ediyor. Bu tablonun bize anlattığı pek çok şey arasında en çok dikkat çekeni, gelişmiş ülkelerle gelişme yolundaki ülkeler arasında adaletsiz gelir dağılımı. 31 gelişmiş ekonomi dünya nüfusunun yüzde 15’ini oluşturur ve dünya gelirinin yüzde 52’sini alırken, 143 gelişme yolundaki ekonomi dünya nüfusunun yüzde 85’ini oluşturmasına karşın dünya gelirinin yalnızca yüzde 48’ini alıyor. Bir başka açıdan bakacak olursak, dünya nüfusunun yüzde 85’ini oluşturan 143 gelişme yolundaki ülke dünyada bir yıl içinde yaratılan üretimin yalnızca yüzde 48’ini gerçekleştirebiliyor.</p>
<p>GSYH’nin aynı zamanda bir üretim değerleri toplamını da oluşturduğunu düşünürsek, bu kez dünya üretiminin yüzde 52’sini gelişmiş ekonomilerin, yüzde 48’ini ise gelişme yolundaki ekonomilerin yaptığını söylememiz mümkündür.</p>
<h3 id="12">1.2. Ülkelerin Ekonomik Açıdan Sınıflandırılması</h3>
<p>Dünyadaki ülkeleri ekonomileri açısından futbol liglerine benzeterek sınıflandırabiliriz.</p>
<ul>
<li>Süper Lig: G7 Ülkeleri (ABD, Japonya, Almanya, İngiltere, Fransa, İtalya, Kanada)</li>
<li>Birinci Lig: G7 dışında kalan 24 gelişmiş ülke (İspanya, Belçika, Hollanda, Danimarka, İsveç, Norveç, vb.)</li>
<li>Terfi Ligi: Yeni yükselen pazar ekonomileri (Rusya, Türkiye, Çin, Macaristan, Çek Cumhuriyeti, Polonya, Romanya, Arjantin, Brezilya, Tayland, vb.)</li>
<li>İkinci Lig: Gelişme yolundaki ülkelerin daha iyi durumda olanları (Cezayir, Tunus, Arnavutluk, Azerbaycan, vb.)</li>
<li>Üçüncü Lig: BM’nin en az gelişmiş sınıflamasına giren 50 ülke (Afganistan, Bangladeş, Nijer, Kamerun, Gana, vb.)</li>
</ul>
<p>Yeni yükselen pazar ekonomilerinin sayısı konusunda bir düşünce birliği yok. Morgan Stanley’in hazırladığı MSCI Emerging Market Endeksi 26 ülkeyi kapsıyor. Bunlar: Arjantin, Brezilya, Şili, Çin, Kolombiya, Çek Cumhuriyeti, Mısır, Macaristan, Hindistan, Endonezya, İsrail, Ürdün, Malezya, Meksika, Fas, Pakistan, Peru, Filipinler, Rusya, Güney Afrika, Güney Kore, Tayvan, Tayland, Türkiye ve Venezuela. Bazıları bu listeyi daraltıyor, bazıları da genişletiyor. Örneğin <i>The Economist</i> dergisi bu listedeki ülkelerden Ürdün’ü listeye katmıyor, buna karşılık Hong Kong, Singapur ve Suudi Arabistan’ı gelişmiş ülkeler kategorisinden alıp bu listeye katıyor. Bazıları bu listeye Avrupa’dan Romanya, Bulgaristan gibi ülkeleri ve Orta Asya’daki ülkelerin bazılarını (Türkmenistan, Ukrayna gibi) katarak sayıyı artırıyor. Bazıları ise bu sayının on dolayında olduğunu vurguluyor (Tablo 36).</p>
<figure id="t36">
<table>
<caption>Tablo 36: G7 ve Yeni Yükselen 4 Büyük Pazar Ekonomisinin KarşılaştırıIması (cari fiyatlarla)</caption>
<tbody><tr><th>GSYH (Milyar USD)</th>
<th>2004</th>
<th>Pay (%)</th>
<th>2005</th>
<th>Pay (%)</th>
<th>2006</th>
</tr>
</tbody>
<tbody>
<tr><td><b>Dünya</b></td>
<td><b>41.366</b></td>
<td><b>100,0</b></td>
<td><b>44.385</b></td>
<td><b>100,0</b></td>
<td><b>48.245</b></td>
</tr>
<tr><td>ABD</td>
<td>11.712</td>
<td>28,3</td>
<td>12.456</td>
<td>28,1</td>
<td>13.201</td>
</tr>
<tr><td>Japonya</td>
<td>4.623</td>
<td>11,2</td>
<td>4.506</td>
<td>10,2</td>
<td>4.340</td>
</tr>
<tr><td>Almanya</td>
<td>2.741</td>
<td>6,6</td>
<td>2.782</td>
<td>6,3</td>
<td>2.907</td>
</tr>
<tr><td>İngiltere</td>
<td>2.124</td>
<td>5,1</td>
<td>2.193</td>
<td> 4,9</td>
<td>2.345</td>
</tr>
<tr><td>Fransa</td>
<td>2.047</td>
<td>4,9</td>
<td>2.110</td>
<td>4,8</td>
<td>2.231</td>
</tr>
<tr><td>İtalya</td>
<td>1.678</td>
<td>4,1</td>
<td>1.723</td>
<td>3,9</td>
<td>1.845</td>
</tr>
<tr><td>Kanada</td>
<td>978</td>
<td>2,4</td>
<td>1.115</td>
<td>2,5</td>
<td>1.252</td>
</tr>
<tr><td><b>G7’nin Toplam Payı</b></td>
<td></td>
<td><b>62,6</b></td>
<td></td>
<td><b>60,6</b></td>
<td></td>
</tr>
<tr><td>Çin</td>
<td>1.931</td>
<td>4,7</td>
<td>2.229</td>
<td>5,0</td>
<td>2.668</td>
</tr>
<tr><td>Hindistan</td>
<td>695</td>
<td>1,7</td>
<td>785</td>
<td>1,8</td>
<td>906</td>
</tr>
<tr><td>Rusya</td>
<td>590</td>
<td>1,4</td>
<td>763</td>
<td>1,7</td>
<td>987</td>
</tr>
<tr><td>Türkiye</td>
<td>303</td>
<td>0,7</td>
<td>363</td>
<td>0,8</td>
<td>403</td>
</tr>
</tbody>
</table>
</figure>
<p>Terfi liginde yer alan ekonomiler arasında birinci lige ve belki oradan da süper lige en çabuk çıkacak gibi görünen ülke Rusya’dır. Son yıllarda petrol fiyatlarında yaşanan hızlı yükseliş, dünyanın önemli petrol ve doğal gaz üreticisi ve satıcısı olan Rusya’yı inanılmaz biçimde zenginleştirmiş bulunuyor.</p>
<h3 id="13">1.3. IMF ve Dünya Ekonomisi</h3>
<p>1929 dünya ekonomik bunalımı kapitalist sistemin karşılaştığı en büyük bunalımdır. Milyonlarca insan işini kaybetmiş, ülkelerin milli gelirleri gerilemiş, ekonomiler küçülmüş, karşılıklı ticaret büyük ölçüde sekteye uğramıştır. Pek çok ülke altın ve döviz rezervlerini koruyabilmek için ithalat kısıtlamalarına ve paralarını devalüe etmeye yönelmiştir. Bazı ülkeler yabancı parayla işlem yapılmasını yasaklamaya başlamışlardır. Sonuçta uluslararası ticaret hızla daralmış, istihdam ve yaşam standartları düşmeye başlamıştır.</p>
<p>Dünya ekonomisinin bu büyük bunalımdan çıkışı büyük ölçüde John M. Keynes’in formüle ettiği devlet müdahaleleri yoluyla olmuştur. Keynes 1936 yılında yayımladığı <i>İstihdam, Faiz ve Para Genel Teorisi</i> adlı kitabında, sonradan Keynesyen ekonomi ya da karma ekonomi adıyla anılacak olan devlet müdahalelerinin formülünü ortaya koymuştur. Deflasyonist bir gelişmeden depresyona geçen kapitalist dünya ülkeleri devlet müdahalesine başvurmak suretiyle ekonomilerini canlandırmıştır.</p>
<p>Canlanmanın ilk sonuçlarının alınmaya başladığı sıralarda II. Dünya Savaşı çıkmıştır. Savaşın çıkışı büyük ölçüde Almanya’nın ekonomik bunalımdan gördüğü zararın nedenlerine dayalıdır. Savaşın sonlarına doğru, dünya kapitalizminin karşılaşacağı bu tür bunalımları daha kolay atlatabilmek için uluslararası bir işbirliğine gitmenin ve bunu kurumsallaştırmanın gerekli olduğu anlaşılmıştır.</p>
<p>Bu çerçevede üç uluslararası kurum tasarlanmıştır. İlki bir para fonu, ikincisi Avrupa’nın savaş sonrasında yeniden imarını gerçekleştirecek bir banka ve üçüncüsü de dünya ticaretinin bu gibi durumlarda daralmasını önleyecek bir ticari işbirliğini sağlayacak olan dünya ticaret örgütü. Her üç kurumun tasarlanmasının temel dayanağı dünya ticaretinin geliştirilmesidir. Kapitalizmin temel önermelerinden biri uluslararası ticaretin uluslararası refahı artıracağı önermesidir.</p>
<p>IMF, geçici ödemeler dengesi sıkıntıları çeken ülkelerin bu sıkıntılar nedeniyle ithalat kısıtlamalarına gitmemelerinin sağlanması için destek vermek üzere tasarlanmıştır. Dış denge kriziyle karşılaşan ülkelerin ilk başvurdukları yol, ya miktar kısıtlamaları ya da tarifeler (gümrük vergileri ve benzerleri) yoluyla ithalat kısıtlamasına gitmektir.Bu yolla dış ticaret açıklarını ve dolayısıyla cari denge sorunlarını çözmeye çalışırlar. Oysa bir ya da birkaç ülkenin bu şekilde ithalat kısıtlamasına gitmesi diğer ülkelerde de benzeri uygulamaların zincirleme olarak yürürlüğe sokulmasına yol açarak dünya ticaret hacminin daralmasına neden olur. Bu gelişme ise uluslararası refahı düşürür. O halde bu tür ödemeler dengesi sıkıntısına giren ülkelere kurulacak bir para fonu aracılığıyla destek sağlanırsa dünya ticaretinin daralmasının ve dolayısıyla uluslararası refahın gerilemesinin önüne geçilmiş olur.</p>
<p>IMF, Bretton Woods Konferansı’nda kabul edilen esaslar üzerine 45 ülke arasında 29’unun sözleşmeyi imzalamasıyla 27 Aralık 1945’te kurulmuş ve 1 Mart 1947’de finansal operasyonlarına başlamıştır.</p>
<p>Bretton Woods Konferansı’na katılmayan Türkiye, IMF’ye ilginç bir biçimde finansal operasyonların başladığı 1947 yılında üye olmuştur.</p>
<p>IMF’nin kuruluş amacı ana sözleşmesinde şöyle belirtiliyor: (1) Uluslararası parasal işbirliğinin geliştirilmesini sağlamak. (2) Uluslararası ticaretin dengeli bir şeklide gelişmesine yardımcı olmak. (3) Çok taraflı ödemeler sisteminin kurulmasına destek olmak. (4) Ödemeler dengesi sıkıntısı çeken üye ülkelere, gerekli geri dönüş önlemlerini almak kaydıyla yeteri kadar maddi destekte bulunmak. (5) Üye ülkelerin ödemeler dengesi sorunlarının derecesini ve süresini düşürmek.</p>
<p>Ana sözleşmedeki düzenlemeye bakılınca, tanımlanan amaçların Bretton Woods Konferansı’nın amaçlarının bir yansıması olduğu açıkça ortaya çıkmaktadır.</p>
<p>Altın para standardının dünyaya egemen olduğu dönemlerde ve sonrasında altına dönüştürülebilir dolar sisteminin yürürlükte kaldığı 1970’lere kadarki dönemde, IMF’nin amacı pek bir değişim göstermeden kalmıştır. Yani üye ülkelerin karşılaştığı ödemeler dengesi sorunlarının çözümü için üye ülkelere kotaları oranında katkı sağlamak. 1970’lerin başında doların altınla ilişkisi kesildikten sonra IMF’nin amaçlarında yavaş yavaş bir değişim süreci içine girildi.</p>
<p>Günümüzde IMF büyük ölçüde, gelişme yolundaki ülkelerin karşılaştıkları ekonomik sorunların çözümünde hem parasal destek hem de program desteği vermektedir. Yani kuruluş yıllarındaki ve sonrasındaki temel işlevlerinin başında gelen uluslararası parasal ve ekonomik sorunların danışma ve kararlaştırma merkezi olma özelliğini yitirmiştir.</p>
<p>Türkiye, IMF ile bugüne kadar 20 stand by düzenlemesi için de bulunmuştur (Tablo 37).</p>
<figure id="t37">
<table>
<caption>Tablo 37: Türkiye - IMF İlişkileri</caption>
<tbody><tr><th>No</th>
<th>Tarih</th>
<th>Vade (Ay)</th>
<th>Tahsis<br/>(Milyon SDR)</th>
<th>Kullanım<br/>(Milyon SDR)</th>
</tr>
</tbody>
<tbody>
<tr><td>1</td>
<td>1958</td>
<td>12</td>
<td>25</td>
<td>25</td>
</tr>
<tr><td>2</td>
<td>1961</td>
<td>12</td>
<td>38</td>
<td>16</td>
</tr>
<tr><td>3</td>
<td>1962</td>
<td>9</td>
<td>31</td>
<td>15</td>
</tr>
<tr><td>4</td>
<td>1963</td>
<td>11</td>
<td>22</td>
<td>22</td>
</tr>
<tr><td>5</td>
<td>1964</td>
<td>11</td>
<td>22</td>
<td>19</td>
</tr>
<tr><td>6</td>
<td>1965</td>
<td>12</td>
<td>22</td>
<td>0</td>
</tr>
<tr><td>7</td>
<td>1966</td>
<td>12</td>
<td>22</td>
<td>22</td>
</tr>
<tr><td>8</td>
<td>1967</td>
<td>11</td>
<td>27</td>
<td>27</td>
</tr>
<tr><td>9</td>
<td>1968</td>
<td>9</td>
<td>27</td>
<td>27</td>
</tr>
<tr><td>10</td>
<td>1969</td>
<td>12</td>
<td>27</td>
<td>10</td>
</tr>
<tr><td>11</td>
<td>1970</td>
<td>12</td>
<td>90</td>
<td>90</td>
</tr>
<tr><td>12</td>
<td>1978</td>
<td>24</td>
<td>300</td>
<td>90</td>
</tr>
<tr><td>13</td>
<td>1979</td>
<td>12</td>
<td>250</td>
<td>230</td>
</tr>
<tr><td>14</td>
<td>1980</td>
<td>36</td>
<td>1.250</td>
<td>1.250</td>
</tr>
<tr><td>15</td>
<td>1983</td>
<td>12</td>
<td>225</td>
<td>56</td>
</tr>
<tr><td>16</td>
<td>1984</td>
<td>12</td>
<td>225</td>
<td>169</td>
</tr>
<tr><td>17</td>
<td>1994</td>
<td>14</td>
<td>611</td>
<td>461</td>
</tr>
<tr><td>18</td>
<td>1999</td>
<td>36</td>
<td>15.038</td>
<td>11.739</td>
</tr>
<tr><td>19</td>
<td>2002</td>
<td>36</td>
<td>12.821</td>
<td>11.914</td>
</tr>
<tr><td>20</td>
<td>2005</td>
<td>36</td>
<td>6.662</td>
<td>6.662</td>
</tr>
<tr><td></td>
<td></td>
<td>Toplam</td>
<td>37.735</td>
<td>32.844</td>
</tr>
</tbody>
</table>
</figure>
<h3 id="14">1.4. Uluslararası Ekonomik İşbirliği</h3>
<p>Ülkeler arasındaki ekonomik işbirliği, görüş alışverişi ve dayanışmayı sağlamak üzere çoğunluğu IMF’nin sekretaryası altında yürütülen bazı gruplar kurulmuştur. Bu gruplar katılan ülkelerin sayılarının G harfinin ardına eklenmesiyle adlandırılmaktadır. Buradaki G harfi de grup anlamına gelmektedir.</p>
<p>Sanayileşmiş başlıca ülkelerin (ABD, Japonya, Almanya, İngiltere, Fransa, İtalya ve Kanada) devlet ya da hükümet başkanlarının katılımıyla ilk kez 1975 yılında başlayan G7 toplantıları, 1987’den bu yana maliye ya da ekonomi bakanları ve merkez bankası başkanlarının katılımıyla yılda iki kez yapılıyor. Bu toplantılarda dünya ekonomisindeki gelişmeler değerlendiriliyor ve ortak önlemler ve politikalar tartışılıyor. Bu toplantılara IMF Başkanı da gözlemci olarak davet ediliyor.</p>
<p>Rusya’nın da G7 toplantılarına katılmaya davet edilmesiyle birlikte başlayan yeni süreçte G8 adı altında yeni bir forum ortaya çıktı. Bu forumda G7 ülkeleri ve Rusya’nın devlet ya da hükümet başkanları yılda bir kez bir araya geliyor ve G7 ekonomik toplantılarının görüşmelerinden de yararlanarak dünyadaki başlıca ekonomik ve siyasal sorunları tartışıp ortak görüşler üretmeye çalışıyorlar.</p>
<p>1999 yılında, uluslararası finansal sistemin sorunlarının biraz daha geniş bir platformda görüşülmesini sağlamak üzere, yirmi ülkenin ekonomi ya da maliye bakanları ve merkez bankası başkanlarını bir araya getirmek amacıyla G20 grubu oluşturuldu. Bu grup, dünya ekonomisinde anahtar rolü oynayan sanayileşmiş ekonomiler ve yeni yükselen pazar ekonomilerinin dünyadaki finansal sorunlar ve istikrar konularında görüş alışverişi yapmalarını sağlamayı amaçlıyor. G20 toplantılarına Avrupa Birliği Başkanlığı temsilcisi, Avrupa Merkez Bankası Başkanı, IMF Başkanı, Dünya Bankası Başkanı ve Dünya Bankası Kalkınma Komitesi Başkanı da katılıyor. Grubun üyesi olan ülkeler şunlar: Arjantin, Avustralya, Brezilya, Kanada, Çin, Fransa, Almanya, Hindistan, Endonezya, İtalya, Japonya, Kore, Meksika, Rusya, Suudi Arabistan, Güney Afrika Cumhuriyeti, Türkiye, İngiltere ve ABD.</p>
<p>Bu sayılanların yanı sıra G24, G30, G77 gibi adlar taşıyan gruplar var. Farklı ülkeleri bir araya getirse de hepsinin amacı, dünyadaki ekonomik ve finansal gelişmeleri kendi grupları açısından değerlendirip ortak önlemler ve adımlar konusunda görüş oluşturmaktır.</p>
<p>Uluslararası finansal işbirliğine yönelik olarak oluşturulmuş iki de kulüp vardır: Paris Kulübü ve Londra Kulübü. Paris Kulübü, dış borç ödemede sıkıntıya düşen ülkelerin yabancı devletlerce verilmiş olan kamu kesimi dış borçlarının ödenebilmesi için çözüm yolları aramak için oluşturulmuş gayriresmi bir organizasyondur. Gayriresmi olduğu için de gönüllülük bağına dayanmaktadır. Üyeleri Avustralya, Avusturya, Belçika, İngiltere, Almanya, Danimarka, Finlandiya, İrlanda, İspanya, İtalya, Kanada, Hollanda, Norveç, Rusya, ABD, Fransa, İsveç, İsviçre ve Japonya’dır. Paris Kulübü, ülkelerin kamu kesiminin kullandığı dış borçların geri ödenmesinde sıkıntıya düşmeleri ve geri ödemeyi gerçekleştirememeleri durumunda asıl olarak bu borçların ertelenmesini, yeniden taksitlendirilmesini ve eğer gerekliyse borç indirimi yapılmasını sağlamaktadır. Türkiye, Paris Kulübü nezdinde 3 kez dış borç ertelemesi yaptı. Bunlar 1978 yılında 1,3 milyar dolarlık, 1979 yılında 1,2 milyar dolarlık ve 1980 yılında 3 milyar dolarlık dış borç ertelemeleridir. Türkiye bu borçların tamamını ödedi ve Paris Kulübü uygulaması kapsamından çıktı.</p>
<p>Londra Kulübü, bir devlet garantisi olmaksızın ticari bankalarca devletlere verilen kredilerin geri ödenme koşullarını düzenlemek için oluşturulan bir forum. Gayriresmi nitelikte olan bu forumun toplantıları Londra’da yapıldığı için adına Londra Kulübü deniyor. Kararları zorlayıcı değil gönüllü kararlar. Kulübün kararlarının oluşturulmasında danışma kurulu önemli rol oynuyor. Bu kurul Almanya, İtalya, ABD, İngiltere, Japonya, Fransa ve Avusturya’dan banka yetkililerinin katılımıyla oluşturuluyor.</p>
<p>Paris Kulübü’nde alacaklı konumda olanlar devletler, Londra Kulübü’nde ise özel bankalardır. Bu tür kulüpler borçlu devletleri takip için kuruluyor. Özel kesim borçluları için bu tür kulüpler kurmaya gerek yok. Çünkü borcunu ödeyemeyen özel kesim kuruluşunun mahkeme aracılığıyla takibi kolay ve sonuç getirici.</p>
<p>2008 küresel krizi, uluslararası ekonomik ve finansal alanda işbirliğinin artırılması gereğini ortaya çıkardı. 2 Nisan 2009’da G20 liderlerinin katılımıyla toplanan Londra Zirvesi’nden Finansal İstikrar Kurulu kurulması kararı çıktı. Bu kurul G20 ülkelerinin, İspanya’nın ve Avrupa Komisyonu’nun temsilcilerinin katılımıyla kurulmuş ve IMF ile işbirliği içinde çalışarak küresel sistem için çerçeve belirleme amacı üstlenmiştir.</p>
<h3 id="15">1.5. Ülkelerin Kredi Değerliliği (Reyting)</h3>
<p>Her kişinin, şirketin, kurumun ya da ülke ekonomisinin bir kredi değerliliği vardır. Bu kredi değerliliği bazen bunu hesaplamak için belirli ölçüler kullanmak suretiyle, bazen de kanaatle yapılır. Örneğin bankalar kendilerine kredi için başvuran müşterilerinin kredi geçmişlerini, mevcut durumlarını, borç ödeme yeteneklerini, gelir yaratma kapasitelerini inceleyerek onların kredi değerliliği hakkında bir kanıya ulaşır ve ona göre kredi verir veya vermez ya da kredi değerliliğine göre vereceği kredi karşısında alacağı teminatı artırır. Buna benzer uygulamalar ülkeler için de geçerlidir. Ülkeler de uluslararası piyasalarda tahvil ihraç ederek borçlanırlar. Bunu yaparlarken onların kredi değerliliğini ölçen kurumlardan bir kredi değerliliği ölçümü alırlar. Buna İngilizce’de <i>rating</i> (reyting), ülkeler için yapılan reytinge de İngilizce’de <i>sovereign rating</i> (ülke reytingi) adı veriliyor.</p>
<p>Bir ülkenin kredi değerliliği kısa dönem, uzun dönem ve yerli para ile borçlanma ve yabancı para ile borçlanma kriterlerine göre ölçülür. Ülkelerin kredi değerliliğini ölçen çeşitli kurumlar vardır. Bunların en ünlüleri ABD’de kurulu Standard and Poor’s ve Moody’s adlı kuruluşlardır. Bu iki kurumdan başka kredi değerliliği ölçen bazı başka kurumlar da vardır. Bunlar arasında Fitch, Thomson Bank Watch, JCR (Japanese Credit Rating Agency) en çok bilinenleridir. Standard and Poor’s ve Moody’s in yaptığı ülke kredi değerlemesinde kullandıkları simgeleri ve ne anlama geldiklerini Tablo 38’de gösteriyoruz.</p>
<figure id="t38">
<table>
<caption>Tablo 38: Uzun Dönemli Borçlanma İçin Reyting Sembolleri</caption>
<tbody><tr><th></th>
<th>Standard and Poor’s</th>
<th>Moody’s</th>
</tr>
</tbody>
<tbody>
<tr><td>En yüksek kalite</td>
<td>AAA</td>
<td>Aaa</td>
</tr>
<tr><td>Yüksek kalite</td>
<td>AA</td>
<td>Aa</td>
</tr>
<tr><td>Yüksek ödeme gücü</td>
<td>A</td>
<td>A</td>
</tr>
<tr><td>Yeterli ödeme gücü</td>
<td>BBB</td>
<td>Baa</td>
</tr>
<tr><td>Yükümlülüklerini yerine getirebilir</td>
<td>BB</td>
<td>Ba</td>
</tr>
<tr><td>Yükümlülükleri yüksek risk altında</td>
<td>B</td>
<td>B</td>
</tr>
<tr><td>Default (geri ödeyememe durumu) olabilir</td>
<td>CCC</td>
<td>Caa</td>
</tr>
<tr><td>Default’a yakın</td>
<td>CC</td>
<td>Ca</td>
</tr>
<tr><td>Default’a girmiş ya da girmek üzere</td>
<td>C</td>
<td>C</td>
</tr>
<tr><td>Belirli ölçüde default durumu</td>
<td>SD</td>
<td>SD</td>
</tr>
<tr><td>Default durumu</td>
<td>D</td>
<td>D</td>
</tr>
</tbody>
</table>
</figure>
<p>Bu tabloda yer alan kategorilerden AAA’dan BBB’ye kadar olanlar (BBB dahil) yatırım eşiği reytingi, ondan sonrakiler spekülatif reyting adını almaktadır. Burada gösterilen harflerin yanına Standard and Poors’da artı veya eksi, Moodys’de ise 1, 2, 3 eklenmek suretiyle kategoriler çeşitlendirilmekte, böylece birbirine yakın fakat az çok farklı durumdaki ülkeler ayrıştırılmaktadır. (Örneğin AA+ veya BBB- ya da A1 veya Ba3 gibi.) Ayrıca bu simgelerin yanına konulan durağan, negatif görünümlü, pozitif görünümlü gibi bazı açıklamalar da vardır ki bunlar o ülkenin geleceğine ilişkin kredi değerlendirme kuruluşunun beklentilerini gösterir.</p>
<figure id="t39">
<table>
<caption>Tablo 39: Bazı Ülkelerin 2009 Yılındaki Kredi Notları (S&amp;P’s)</caption>
<tbody>
<tr><td>ABD, Almanya, Fransa, İtalya, Japonya, İngiltere</td>
<td>AAA</td>
</tr>
<tr><td>Belçika, İspanya, Slovenya, Kore</td>
<td>AA</td>
</tr>
<tr><td>Yunanistan, İtalya, Çin, Malezya, Polonya</td>
<td>A</td>
</tr>
<tr><td>Rusya, Polonya, Romanya, Tunus, Hindistan</td>
<td>BBB</td>
</tr>
<tr><td>Türkiye, Endonezya, Ürdün BB Senegal, Lübnan, Kamerun</td>
<td>B</td>
</tr>
</tbody>
</table>
<figcaption>(Kaynak: www.standardandpoors.com)</figcaption>
</figure>
<p>Bazı ülkelerin kredi notları 2009 itibariyle Tablo 39’daki gibidir. Kredi notunun yükselmesi ülkenin uluslararası piyasalardan tahvil ihracı yaparak borçlanmasında çeşitli şekillerde etkili olur: (1) Yüksek not daha kolay borçlanmayı sağlar. (2) Yüksek not daha uzun vadeli borçlanmaya imkân verir. (3) Yüksek not daha ucuza (daha düşük faizle) borçlanmayı mümkün kılar. İşte bu nedenlerden dolayı ülkelerin kredi notlarının yükselmesi onların lehine bir sonuç yaratır.</p>
<p>Bir ülkenin kredi değerliliğinin ölçülmesinde bakılan bazı göstergeler vardır. Bunlar ölçüm yapan kuruluştan kuruluşa değiştiği gibi zaman içinde de bazı değişimler göstermekte, ağırlıkları artmakta ya da azalmaktadır. Böyle olmakla birlikte bu göstergeleri Tablo 40’taki gibi özetlemek mümkündür.</p>
<figure id="t40">
<table class="left">
<caption>Tablo 40: Ülke Kredi Değerliliği Ölçümünde Esas Alınan Bazı Temel Göstergeler</caption>
<tbody><tr><th>Gösterge Kategorisi</th>
<th>Anahtar Risk Faktörü</th>
<th>Karşılaştırma Değişkeni</th>
</tr>
</tbody>
<tbody>
<tr><td>Siyasal istikrar</td>
<td>Siyasal olaylar</td>
<td>-</td>
</tr>
<tr><td>Ekonomik yapı</td>
<td>Ekonomik farklılık, gelişme ve dayanıklılık</td>
<td>Kişi başına nominal GSYH</td>
</tr>
<tr><td>Ekonomik büyüme</td>
<td>Ekonomik büyüme eğilimleri</td>
<td>Kişi başına reel büyüme</td>
</tr>
<tr><td>Gelir ve giderler açısından mali esneklik</td>
<td>Bütçe esnekliği</td>
<td>Bütçe dengesi / GSYH</td>
</tr>
<tr><td>Borç ve faiz yükü açısından mali esneklik</td>
<td>Kamu kesimi bilançosunun güçlülüğü</td>
<td>Kamu kesimi net borcu / GSYH</td>
</tr>
<tr><td>Parasal istikrar</td>
<td>Para ve döviz politikalarının sürdürülebilirliği</td>
<td>Çekirdek enflasyon</td>
</tr>
<tr><td>Dış dengede likidite esnekliği</td>
<td>Yeterli rezerv miktarı ve piyasaya giriş yeteneği</td>
<td>Brüt dış finansman gereği / Brüt kullanılabilir rezervler</td>
</tr>
<tr><td>Kamu kesimi net dış borcu</td>
<td>Kamu kesimi dış dengesinin güçlülüğü</td>
<td>Kamu kesimi net dış borcu / Cari denge gelirleri</td>
</tr>
<tr><td>Bankalar ve özel kesimin net dış borcu</td>
<td>Mali sistem ve reel kesimin dış denge bilançolarının güçlülüğü</td>
<td>Mali kesim ve reel kesimin net dış borcu / Cari denge  gelirleri</td>
</tr>
</tbody>
</table>
</figure>
<p>Bu tabloda yer alan göstergeler, risk faktörleri ve karşılaştırma değişkenlerinin ağırlıkları kredi değerliliğini yapan kuruluştan kuruluşa değişiklik gösterebilir. Yani bir kuruluş ekonomik yapıya ve siyasal istikrara daha fazla ağırlık verirken, bir başkası kamu kesimi dış borcuna ve parasal istikrara daha fazla ağırlık verebilir.</p>
<p>Türkiye 1990 yılının ikinci yarısında Standard and Poor’s’dan BBB, Moody’s’den de Baa kredi notu aldı. Her iki not da yatırım eşiği olarak kabul ediliyordu. 1994 yılının başlarından itibaren ekonomide ortaya çıkan dengesizliklerle başlayan not indirimleri 1994 Nisan ayındaki krizle doruğa çıktı ve Türkiye’nin kredi notu gerileyerek B’ye kadar düştü. 2001 krizinden sonra çıkışa geçen Türkiye ekonomisi toparlanmaya başlayınca kredi notu da BB’ye yükseldi. 2009 yılının ilk yarısında Türkiye’nin notu BB-’dir.</p>
<h3 id="16">1.6. Sermaye Hareketleri ve Sıcak Para</h3>
<p>Bir ülkeye kâr elde etmek amacıyla gelen doğrudan yabancı sermaye yatırımları dışındaki kaynak girişleri, yani portföy yatırımları genellikle sıcak para olarak adlandırılır. Bunların bir bölümü hisse senedi yatırımı olarak, bir bölümü borç (kredi) olarak, bir bölümü mevduat olarak gelir. Bu tür yatırımların hisse senetlerine yönelik olanları hisse senetlerinin fiyatlarının artışından yararlanmak, borç ve mevduat olarak gelenler ise ülkeler arası faiz farklarından yararlanmak için gelirler. Bu tür kaynaklara sıcak para denmesinin nedeni, risk gördüğü anda bu kaynakların sahip ya da yöneticilerinin söz konusu yatırımların kaynaklarını kısa sürede alıp ülkeden çıkmalarıdır.</p>
<p>Bir ülkenin ekonomisindeki gelişmelerin olumlu olmasına paralel olarak hisse senetleri piyasası (borsa) olumlu bir gelişme içindeyse, buradan para kazanmayı hedefleyen yatırımcılar bu piyasaya kaynak getirir ve yatırım yaparlar. Ne var ki bu yatırım doğrudan yabancı sermaye yatırımı gibi kalıcı değildir. Ülkenin ekonomisinde dünyadan ya da o ülkenin kendisinden kaynaklanan bir sıkıntı ortaya çıktığında borsa tersine döner. Böyle bir ortamda yabancılar o zamana kadar elde ettikleri kârla yetinip hisse senetlerini satarak paraya çevirir ve yurtdışına çıkarlar.</p>
<p>Benzer bir durum borç verenler ve mevduat yapanlar için de geçerlidir. Bu iki tür yatırımcı da o ülkeye reel faizin yüksekliği nedeniyle gelmiş yatırımcılardır. Yani ülkenin önerdiği reel faiz, bu yatırımları yapanların kendi ülkelerinde elde edeceği reel faizden yüksekse borç ve mevduat formunda para gelmeye devam eder. Buna karşılık, risklerin büyümeye başladığı durumda bu yatırımcılar paralarını alıp giderler. Bu tür gidişlerde bazen faizden zarar etmek bile söz konusu olabilir. Yatırımcı açısından, riskin derecesine göre bazen anaparayı kurtarmak bile önemli hale gelebilir.</p>
<p>Birim değeri 10 TL olan bir hisse senedine 1 USD = 1,3 TL paritesindeyken 13.000 TL tutarında yatırım yapmış olan bir Amerikalı yatırımcı düşünelim. Söz konusu hisse senedi toplamının bu kişiye kendi parası cinsinden maliyeti 10.000 USD’dir. Hem ekonomideki düzelme hem de söz konusu şirketin konumu nedeniyle altı ayın sonunda bu hisse senedinin birim değeri 15 TL’ye çıkmış ve dolar TL paritesinde hiçbir değişiklik olmamış olsun. Bu durumda bu kişinin yatırım toplamının TL karşılığı 19.500 TL, bunun dolar karşılığı ise 15.000 USD olacaktır. Eğer bu kişi bu kazancın yeterli olduğunu ve bundan sonrasını riske atmanın anlamlı olmadığını düşünüyorsa, bu fiyattan hisse senetlerini satıp gidecektir. Brüt kazancı yüzde 50 gibi olağanüstü bir orandır. Buradaki tek risk TL’nin dolara karşı ani bir değer kaybıyla karşılaşması riskidir. Yani kur riski. Diyelim ki bu altı aylık süre içinde TL dolara karşı değer kaybetti ve 1 USD = 1,5 TL oldu. Bu durumda 19.500 TL’lik kazancını bu yeni kurdan dolara çeviren yabancı yatırımcı dönem sonunda elinde 13.000 USD kaldığını ve sanki yüzde 50 kâr etmiş gibi olsa da kendi parası cinsinden hiçbir kazancı olmadığını görecektir. Bunun tersi de olabilir. Yani TL dönem boyunca dolara karşı değer kazanmış da olabilir. Nitekim 2005, 2006 ve 2007 yıllarında Türkiye’de böyle bir durum yaşandı. Diyelim ki dönem sonunda 1 USD = 1,15 TL’lik bir kur ortaya çıktı. Bu durumda yabancı yatırımcı hisse senetlerinin satışı sonucunda eline geçen 19.500 TL’yi 1,15’lik kurla dolara çevirdiğinde elinde 16.957 USD olduğunu görecektir. Bu kazancın oranı yüzde 70’e yakındır ve yüzde 50’si hisse senedinin değer kazancından, yüzde 20’si ise TL’nin değer kazanmasından dolayı ortaya çıkmıştır.</p>
<p>Benzer bir analizi mevduat için yapabiliriz. 1 USD = 1,3 TL paritesindeyken bir bankaya 13.000 TL tutarında yüzde 20 faizle ve bir yıllık süreyle mevduat yatırmış bir Amerikalı yatırımcı düşünelim. Söz konusu mevduatın bu kişiye kendi parası cinsinden maliyeti 10.000 USD’dir. Yıl sonunda TL dolar paritesinin hiç değişmediğini varsayalım. Bu durumda vergiler düşüldükten sonra bu yatırımcının eline yüzde 17 net faiz geliri kalacak ve anapara + faiz toplamı 15.210 TL geçecektir. Bunu dolara çevirdiğinde eline geçecek tutar 11.700 USD olacaktır. Başlangıçta koyduğu 10.000 dolara göre baktığımızda faiz getirisi yüzde 17 olacaktır. Bu nominal faizdir. Amerikalı yatırımcıyı ilgilendiren, kendi ülkesindeki enflasyondur. Onun da yüzde 3 olduğunu düşünürsek reel faiz getirisi yüzde 13,5 olarak bulunur. Oysa aynı Amerikalı 10.000 dolarını kendi ülkesinde yüzde 5 faizle yatırsa eline geçecek olan reel faiz yüzde 2 olacaktı. Bu yatırım biçiminde de risk, kur riskidir. Yani eğer TL dolara karşı değer kaybederse bu kazanç azalır, hatta eksiye bile düşebilir. Her şeyin aynı olduğunu, fakat TL’nin yaşadığı değer kayıpları sonucu yıl sonunda 1 USD = 1,5 TL’lik bir pariteye gelindiğini düşünelim. Bu durumda Amerikalı yatırımcının anapara + faiz toplamı olarak eline geçen 15.210 TL’yi dolara çevirdiğinde alacağı dolar miktarı 10.140 USD olacaktır. Bu durumda yüzde 17’lik net faiz getirisinin büyük bölümü kur değişimiyle kaybolmuş, elde kalan yüzde 1,4’lük getiri ise Amerikalıyı ilgilendiren ABD reel faizinin bile gerisinde kalmıştır. Eğer kur, TL aleyhine daha da bozulursa Amerikalı yatırımcı anaparasının bile bir bölümünü kaybedebilir. Bunun tersi de olabilir. Diyelim ki bir yılın sonunda 1 USD = 1,15 TL’lik bir parite oluştu. Bu durumda Amerikalı yatırımcının eline geçen 15.210 TL’nin karşılığı 13.226 USD edecektir. Ve bu da Amerikalı açısından yüzde 32,3 oranında bir getiri demektir. Bunun yüzde 17’si faizden, yüzde 15,3’ü de TL’nin dolara karşı değer kazanmasından kaynaklanmıştır.</p>
<p>Bu örnekler çoğaltılabilir ve çeşitlendirilebilir. Ama hepsinin özelliği riski yüksek olan piyasalarda kazanç ve faizlerin yüksekliğinden kaynaklanan getirileri ortaya koymasıdır. Bir piyasada risk yüksekse, o piyasada kazanç da getiri de faiz de yüksektir. Yabancı yatırımcılar riskin yakın gelecekte realize olacağını düşünmeye başladıklarında o ana kadar elde ettikleri getiriyle yetinmekte ve ellerindeki hisse senetlerini, devlet tahvillerini satıp, mevduatlarını bozdurarak piyasayı hızla terk etmektedirler. O nedenle bu tür yatırımlara sıcak para adı veriliyor.</p>
<p>Sıcak para, sermaye hareketlerinin küresel çerçevede serbest bırakılmasıyla ortaya çıkmıştır. Sermaye hareketlerinin serbestliği demek, bir ülkenin yasal yollardan gelen ve giden para hareketlerine karşı önleyici önlem almaması ve herhangi bir döviz kısıtı uygulamaması demektir. Bu çerçevede, sermaye hareketlerinin serbestliğinin yarattığı çeşitli ekonomik sıkıntıları gidermek amacıyla bazı görüşler ortaya atılmıştır. Bunlardan en çok bilineni Tobin vergisidir. Tobin vergisi, bir ülkeye yatırım amacıyla gelen yabancı yatırımcının kazancından parayı dışarı çıkarması sırasında belirli bir oranda vergi alınması esasını öngörmektedir. Bu öneri iktisatçı James Tobin tarafından kısa vadeli yatırımlar için getirilmiş olmakla birlikte, zaman içinde değişik biçimler alarak geliştirilmiştir. Buna karşılık konunun özü, sıcak paranın vergilendirilmek yoluyla caydırılması ve uzun vadeli yatırımların özendirilmesidir. Bu vergiyi uygulayan bazı ülkelerde sonuçlar istendiği gibi olmamış ve kimi ülkeler kısa uygulamalar sonucu vazgeçmişler, kimileri de yeni ve değişik uygulamalara dönmüşlerdir.</p>
<p><i>A</i> ülkesinin riskli bir ülke olduğunu o nedenle ülke kredibilitesinin düşük olduğunu, <i>B</i> ülkesinin daha az riskli bir ülke olduğunu ve ülke reytinginin yüksek olduğunu ve her iki ülkenin de sermaye hareketlerini serbest bıraktıklarını varsayalım. <i>A</i> ülkesi daha yüksek riskli ve daha düşük kredibiliteli olduğu için faiz oranı <i>B</i> ülkesine göre daha yüksek olacak demektir. Diyelim ki <i>A</i> ülkesinde bu nedenle faiz oranları yüzde 14 iken, <i>B</i> ülkesinde faiz oranları yüzde 3’tür. Yine diyelim ki yüzde 14 faizle <i>A</i> ülkesine MA<sub>1</sub> kadar kredi giderken, yüzde 3 faizle <i>B</i> ülkesine MB<sub>1</sub> kadar kredi gitmektedir (Şekil 65). Bu aşamada <i>A</i> ülkesine fazlasıyla kredi girdiği için talep karşılanmış ve faizler yüzde 12’ye düşmüş olsun. Bu durumda ülkeye gelen kredi miktarı da azalacak ve MA<sub>2</sub>’ye gerileyecektir. Buna karşılık buradan çıkan kredi, faizi değişmemiş olan daha az riskli <i>B</i> ülkesine yönelecek ve bu ülkeye gelen kredi miktarı MB<sub>2</sub>’ye genişlemiş olacaktır. Hiç kuşkusuz bu değerlendirme diğer koşulların değişmediği (<i>ceteris paribus</i>) haller için geçerlidir. Yani eğer <i>A</i> ülkesinde risklerin azalmasına ve dolayısıyla kredibilitenin yükselmesine yol açan bir gelişme olmuşsa, o zaman KA sermaye akımı eğrisi sağa doğru kayacak ve faiz yüzde 10’a düştüğü halde <i>A</i> ülkesine gelen kredi miktarı (MA<sub>1</sub>) değişmeden kalacaktır.</p>
<figure id="s65">
<img alt="Şekil 65" src="../Images/s65.jpg"/>
<figcaption>Şekil 65: Sermaye Akımları ve Çeşitli İlişkiler</figcaption>
</figure>
<p>Burada değinilen gelişmeler sermaye hareketlerinin serbest olduğu ve kurun büyük değişimler göstermediği hallerde doğrudur. Aksi takdirde, kurda değişiklikler ortaya çıkıyorsa konu başka yerlere kayabilecektir. O halde sermaye hareketleri serbestse ve iki ülke paraları arasındaki kur ilişkisi büyük bir oynaklık ya da iki paradan biri aleyhine bir aşırı değerlilik taşımıyorsa, bu ülkeler arasındaki sermaye hareketlerinin yönünü ülkelerin risk durumu, yani kredibilitesi ve faizlerin düzeyi belirleyecektir.</p>
<h3 id="17">1.7. Üçüz Açık</h3>
<p>Daha önce Beşinci Denklem alt başlığı altında ele aldığımız makroekonomik denge denklemini bir kez daha yazalım:</p>
<p>(<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>)</p>
<p>Makroekonomik dengeyi gösteren bu eşitlikte üç farklı denge iç içedir: (<i>S</i> - <i>I</i>) özel kesimin tasarruf ve yatırım dengesini, (<i>T</i> - <i>G</i>) bütçe dengesini (kamu kesiminin gelir gider dengesini) ve (<i>X</i> - <i>M</i>) ülkenin dış ekonomik dengesini (ödemeler dengesi cari dengesini) gösterir.</p>
<p>Bu durumda sol taraftaki iki denge yani (<i>S</i> - <i>I</i>) + (<i>T</i> - <i>G</i>) ekonominin iç dengesini, sağ taraftaki denge (<i>X</i> - <i>M</i>) ise ekonominin dış dengesini ya da daha anlaşılabilir bir ifadeyle ödemeler dengesi cari dengesini gösterir. Ekonominin iç ve dış dengeleri birbirine eşit olmak zorundadır. (<i>X</i> - <i>M</i>) dengesini de sol tarafa geçirirsek denklem şu şekli alır:</p>
<p>(<i>S</i> - <i>I</i>) + (<i>T</i> - <i>G</i>) - (<i>X</i> - <i>M</i>) = 0</p>
<p>Bir ekonomideki iç ve dış ekonomik dengeleri toplarsak sıfıra eşitlendiğini görürüz.</p>
<p><i>S</i> &lt; <i>I</i> ise özel kesim tasarruf açığı veriyor ve yatırımlarını borçlanarak karşılıyor demektir.</p>
<p><i>T</i> &lt; <i>G</i> ise kamu kesimi gelir açığı (ya da gider fazlası) ile karşı karşıya ve açığını borçlanarak finanse ediyor demektir.</p>
<p><i>X</i> &lt; <i>M</i> ise ekonomi cari açık veriyor ve finansmanını yurtdışından portföy yatırımları veya yabancı sermaye yatırımlarını çekerek ya da borçlanarak karşılıyor demektir.</p>
<p>Eğer iç ekonomik dengenin iki alt dengesi de açık veriyorsa ekonomi cari açık da veriyor ve üçüz açıkla karşılaşıyor demektir. Eğer iç dengelerden biri açık veriyor öteki fazla veriyorsa, cari denge bunlardaki açık ve fazlaya göre şekil alacaktır.</p>
<p>Tablo 41’de, çeşitli ekonomilerin bu üç alt dengeye ilişkin olarak durumu verilmektedir.</p>
<figure i="t41">
<table class="center">
<caption>Tablo 41: Üçüz, İkiz ve Tek Açıklı Makroekonomik Dengeler</caption>
<tbody><tr><th></th>
<th>(<i>S</i> - <i>I</i>)</th>
<th>(<i>T</i> - <i>G</i>)</th>
<th>(<i>X</i> - <i>M</i>)</th>
</tr>
</tbody>
<tbody>
<tr><td>ABD</td>
<td>Açık</td>
<td>Açık</td>
<td>Açık</td>
</tr>
<tr><td>AB</td>
<td>Fazla</td>
<td>Açık</td>
<td>Denk</td>
</tr>
<tr><td>Japonya</td>
<td>Fazla</td>
<td>Açık</td>
<td>Fazla</td>
</tr>
<tr><td>Türkiye</td>
<td>Açık</td>
<td>Açık</td>
<td>Açık</td>
</tr>
<tr><td>Çin</td>
<td>Fazla</td>
<td>Denk</td>
<td>Fazla</td>
</tr>
</tbody>
</table>
</figure>
<p>Türkiye ilginç bir biçimde en çok ABD ile benzerlik göstermektedir. Bu dengeleri en sağlam tutturmuş görünen ekonomi Çin ekonomisidir. Bununla birlikte, Çin’deki tasarruf eğilimi ve asgari talep düzeyi pek fazla örnek oluşturacak bir durum değildir.</p>
<p>Ekonomide, cari açığın artması ile kapanması arasında bir yerde, bir dönemde bir düzeltme hareketi olacağı konusunda J eğrisi adıyla anılan bir tez vardır. Buna göre cari açık bir süre devam eder, sonra sistem bu açığı taşıyamaz hale gelince ülkenin parası yabancı paralara karşı değer kaybederek açığın kapanmasını sağlar.</p>
<p>Şekil 66’da, 1999 ve 2000 yıllarında cari açığın artışının ardından gelen parasal değer kayıplarının cari açığı 2001 yılı sonunda nasıl dengeye ulaştırdığı görülüyor. Dikkat edilecek olursa şekil bir j harfini andırıyor. Bu dengeye dönüşü sağlayan mekanizma paranın değer kaybıdır. Yani eskiden sabit kur sistemindeyken devalüasyon (<i>devaluation</i>), şimdi dalgalı kur sistemindeyken değer kaybı (<i>depreciation</i>) denen düzeltme hareketi görülüyor.</p>
<figure id="j66">
<img alt="Şekil 66" src="../Images/s66.jpg"/>
<figcaption>Şekil 66: Türkiye’de 1999-2001 Arasında Oluşan J Eğrisi</figcaption>
</figure>
<h3 id="18">1.8. Enflasyon Hedeflemesi</h3>
<p>Merkez bankaları uzun yıllar ekonomideki birçok değişkenin kollanmasından sorumlu tutulmuşlardır. Yakın geçmişe kadar merkez bankalarının büyümeden istihdama, enflasyondan sanayileşmeye kadar pek çok ekonomik hedefe yöneltildiklerini görmek mümkündü. Son on yılda merkez bankaları, kendilerine verilmiş olan para basma yetkisiyle sınırlı görevlerden sorumlu tutulmaya başladılar. Bu görev, bastıkları paranın istikrarının sağlanması, yani enflasyon ya da deflasyona maruz kalmasının önlenmesi görevidir. Günümüzde birçok merkez bankası yalnızca yerli paranın istikrarının sağlanmasıyla görevli konuma getirilmiştir.</p>
<p>Merkez bankaları yerli paranın istikrarını sağlamak amacıyla yola çıktıklarında, bu hedefe ulaşabilmek için birtakım göstergeleri temel olarak almakta ve bu göstergelere kısıt koymaktadırlar.</p>
<p>Örneğin geçmişte geniş para arzının içinde yer alan ve merkez bankasının kendi denetiminde bulunan para bazı ya da merkez bankası parası gibi bazı büyüklükleri denetlemek bu hedeflere ulaşmanın aracı olarak kullanılmıştır. Günümüzde bu hedeflerin yerini büyük ölçüde enflasyon hedeflemesinin aldığı görülmektedir.</p>
<p>Enflasyon hedeflemesi, merkez bankasının hedef aldığı bir enflasyon oranına ulaşabilmek amacıyla para politikasını yönlendirmesidir. Burada önemli olan bir konu da maliye politikasının para politikasıyla uyumlu bir yapı içinde olmasıdır. Bir başka deyişle merkez bankası, öteki politikaların bu hedefe yönelik olduğunu ya da en azından bu hedefe yönelik bir para politikasını engellemeyeceğini görmeden böyle bir uygulamaya girmemektedir.</p>
<p>Para politikasının araçlarına daha önce değinmiştik. Bunlar; faiz politikası, karşılık oranları politikası ve açık piyasa işlemleridir. Diyelim ki enflasyon oranı yüzde 8 olan bir ülkenin merkez bankası yıl sonunda yüzde 4’lük enflasyon oranına ulaşmayı hedef olarak belirledi. Bu durumda merkez bankası bu üç alt politika aracını kullanarak bu hedefe ulaşmayı deneyecektir.</p>
<p>Merkez bankasının kullanacağı araçlar arasında faiz politikası en etkili olanlarından biridir.</p>
<p>Şekil 67’de Türkiye Cumhuriyet Merkez Bankası’nın 2002-2006 arasında örtük, sonraki yıllarda da açık olarak uyguladığı enflasyon hedeflemesinin hedef ve gerçekleşme sonuçları görülüyor.</p>
<figure id="s67">
<img alt="Şekil 67" src="../Images/s67.jpg"/>
<figcaption>Şekil 67: TCMB ve Enflasyon Hedeflemesi (Kaynak: www.tcmb.gov.tr)</figcaption>
</figure>
<p>2002 yılından 2005 yılına kadar, kendisini bir taahhüt altına sokmaksızın, örtük olarak uyguladığı enflasyon hedeflemesinde hedeflerin altında kalan TCMB, 2006 yılından başlayarak hedeflerden yüzde 100 sapmaya başlamıştır. Böyle bir ortamda enflasyon hedeflemesine devam edip etmemek Merkez Bankası’nın kredibilitesiyle birlikte değerlendirilmesi gereken bir sorundur. Çünkü hedefi tutturamayarak kredibilite kaybına uğrayan bir merkez bankasının izleyen dönemlerde hedef açıklamasının etkisi olmayacaktır.</p>
<h3 id="19">1.9. Faiz Dışı Fazla</h3>
<p>Eğer bir ekonomide geçmişte yapılan kamu borçlanması dolayısıyla cari yıl bütçesinde yer alan faiz ödemeleri büyük bir yer tutuyorsa, bunu dengeleyebilmek için bütçedeki faiz dışı giderlerin düşük tutulması ve bu yolla sağlanacak tasarrufla borç yükünün hafifletilmesi gerekir.</p>
<p>Bütçe dengesi bütçe gelirleri ile bütçe giderleri arasındaki farktan oluşur.</p>
<p>Bütçe dengesi şöyle yazılabilir:</p>
<p>Bütçe Dengesi = Bütçe Gelirleri - Bütçe Giderleri</p>
<p>Eğer bütçe gelirleri bütçe giderlerinden fazla ise bütçe fazlası, az ise bütçe açığı var demektir. Bütçe gelirleri ile bütçe giderleri birbirine eşitse denk bütçe söz konusu demektir. Kamu borç stokunun ve dolayısıyla kamu borcu anapara ve faiz ödemelerinin yüksek olduğu bir ekonomide, bütçenin denkliğinden çok, faiz dışı denge adı verilen denge önem kazanır. Bu kavramı ortaya koyabilmek amacıyla öncelikle bütçe giderlerini ikiye bölelim:</p>
<p>Bütçe Giderleri = Faiz Dışı Giderler + Faiz Giderleri</p>
<p>Faiz dışı dengeyi bulabilmek için bütçede sanki faiz gideri yokmuş gibi bir işlem yapmamız gerekir.</p>
<p>Faiz Dışı Denge = Bütçe Gelirleri - Faiz Dışı Giderler</p>
<p>Eğer bütçe gelirleri, bütçenin faiz dışında kalan giderlerinden büyükse faiz dışı fazla, küçükse faiz dışı açık var demektir. Eğer bütçe gelirleri faiz dışı giderlere eşitse faiz dışı denklik söz konusudur.</p>
<p>Bir ekonomide faiz dışı açık olması, o ekonominin bütçe gelirlerinin faiz dışı giderlere bile yetişmediği anlamına gelir. Bu durumda bu ekonomi faiz dışındaki giderlerinin bir bölümünü ve faiz giderlerinin tamamını borçlanmayla yapacak demektir ki bu ekonominin bu dengeyi sürdürmesi mümkün değildir.</p>
<p>Bunu örneklerle açıklayalım (Tablo 42).</p>
<figure id="t42">
<table>
<caption>Tablo 42: Faiz Dışı Denge Halleri</caption>
<tbody><tr><th></th>
<th>Bütçe<br/>Geliri (1)</th>
<th>Faiz Dışı<br/>Gider (2)</th>
<th>Faiz<br/>Gideri (3)</th>
<th>Bütçe<br/>Gideri (4)<br/>(2 + 3)</th>
<th>Bütçe<br/>Dengesi (5)<br/>(1 - 4)</th>
<th>Faiz Dışı<br/>Denge (6)<br/>(1 - 2)</th>
</tr>
</tbody>
<tbody>
<tr><td><i>A</i></td>
<td>70</td>
<td>75</td>
<td>25</td>
<td>100</td>
<td>-30</td>
<td>-5</td>
</tr>
<tr><td><i>B</i></td>
<td>85</td>
<td>75</td>
<td>25</td>
<td>100</td>
<td>-15</td>
<td>+10</td>
</tr>
<tr><td><i>C</i></td>
<td>100</td>
<td>75</td>
<td>25</td>
<td>100</td>
<td>0</td>
<td>+25</td>
</tr>
</tbody>
</table>
</figure>
<p><i>A</i> ülkesi hem bütçe açığı hem de faiz dışı açık vermekte ve bu bütçeyi finanse edebilmek için bütçedeki faiz gideri tutarı olan 25 birim kadar borçlanmak zorunda kalmaktadır.</p>
<p><i>B</i> ülkesi bütçe açığı vermekle birlikte 10 birim de faiz dışı fazla vermektedir. Bu durumda bu ekonomide kamu kesimi 25 birimlik faiz giderini finanse edebilmek için 15 birim borçlanmak durumundadır. Bir başka deyişle, <i>B</i> ülkesinde ilgili yılda yapılacak olan 25 birimlik faiz ödemesinin 10 birimlik bölümü faiz dışı fazla ile finanse edilmekte, kalan 15 birim için borçlanmaya gidilmektedir.</p>
<p><i>C</i> ülkesinde bütçe denktir. Bu durumda bu ekonomi 25 birim faiz dışı fazla vermekte, bir başka deyişle faiz ödemelerini borçlanmaya gerek kalmadan bütçe içinde finanse edebilmektedir.</p>
<p>Bir ekonomide kamu kesiminin sürdürülebilir bir denge sağlayabilmesinin en kestirme yolu faiz dışı fazlayı yakalayabilmektir.</p>
<p>Tablo 43 bize Türkiye’de, 2005-2008 döneminde, önemli miktarda faiz dışı fazla verildiğini göstermektedir. Türkiye bu yolla kamu kesimi borçlarını ödemiş ve borç yükünü hafifletmiştir.</p>
<figure id="t43">
<table>
<caption>Tablo 43: Türk Merkezi Yönetim Bütçesinde Faiz Dışı Fazla</caption>
<tbody><tr><th>Milyar TL</th>
<th>2005</th>
<th>2006</th>
<th>2007</th>
<th>2008</th>
</tr>
</tbody>
<tbody>
<tr><td><b>Gelirler</b></td>
<td><b>134,8</b></td>
<td><b>171,3</b></td>
<td><b>189,6</b></td>
<td><b>208,9</b></td>
</tr>
<tr><td>Vergi Gelirleri</td>
<td>106,9</td>
<td>137,5</td>
<td>152,8</td>
<td>168,1</td>
</tr>
<tr><td>Diğer</td>
<td>27,9</td>
<td>33,8</td>
<td>36,8</td>
<td>40,8</td>
</tr>
<tr><td><b>Giderler</b></td>
<td><b>144,6</b></td>
<td><b>175,3</b></td>
<td><b>203,5</b></td>
<td><b>226,0</b></td>
</tr>
<tr><td>Faiz Dışı Giderler</td>
<td>98,9</td>
<td>129,4</td>
<td>154,8</td>
<td>175,3</td>
</tr>
<tr><td>Faiz Ödemeleri</td>
<td>45,7</td>
<td>45,9</td>
<td>48,7</td>
<td>50,7</td>
</tr>
<tr><td><b>Bütçe Dengesi</b></td>
<td><b>-9,8</b></td>
<td><b>-4,0</b></td>
<td><b>-13,9</b></td>
<td><b>-17,1</b></td>
</tr>
<tr><td><b>Faiz Dışı Denge</b></td>
<td><b>35,9</b></td>
<td><b>41,9</b></td>
<td><b>34,8</b></td>
<td><b>33,6</b></td>
</tr>
<tr><td><b>FDF / GSMH (%)</b></td>
<td><b>5,5</b></td>
<td><b>5,5</b></td>
<td><b>4,1</b></td>
<td><b>3,5</b></td>
</tr>
<tr><td><b>Bütçe Açığı / GSMH (%)</b></td>
<td><b>-1,5</b></td>
<td><b>-0,5</b></td>
<td><b>-1,6</b></td>
<td><b>-2,0</b></td>
</tr>
<tr><td><b>Nakit Dengesi</b></td>
<td><b>-10,4</b></td>
<td><b>-5,5</b></td>
<td><b>-13,7</b></td>
<td><b>-9,1</b></td>
</tr>
<tr><td><b>Finansman</b></td>
<td><b>10,4</b></td>
<td><b>5,5</b></td>
<td><b>13,7</b></td>
<td><b>9,1</b></td>
</tr>
<tr><td>Dış Borçlanma Net</td>
<td>-1,2</td>
<td>-1,7</td>
<td>-3,3</td>
<td>2,9</td>
</tr>
<tr><td>İç Borçlanma Net</td>
<td>21,3</td>
<td>4,5</td>
<td>12,8</td>
<td>12,7</td>
</tr>
<tr><td>Diğer Finansman</td>
<td>-9,7</td>
<td>2,7</td>
<td>4,2</td>
<td>-6,5</td>
</tr>
</tbody>
</table>
</figure>
<h3 id="1a">1.10. Borç Yükü</h3>
<p>Bir ekonomide belirli bir dönemde ölçülen kamu kesimi ve özel kesimin iç ve dış borçlarının toplamının o ekonominin GSYH’sine oranı borç yükünü gösterir (Toplam borç stoku / GSYH).</p>
<p>Herhangi bir ekonomide GSYH’nin 500 milyar TL, kamu kesiminin iç borç stokunun 150 milyar TL, kamu kesimi dış borç stokunun 75 milyar TL, özel kesim dış borç stokunun 130 milyar TL ve özel kesim iç borç stokunun da 50 milyar TL olduğunu varsayarsak o ekonomide toplam borç yükü (150 + 75 + 130 + 50) / 500) yüzde 81 olarak hesaplanır.</p>
<p>Özel kesimin iç borç yükünün bilinmediği hallerde, kamu kesiminin toplam borç yükü ile kamu kesimi ve özel kesimin toplam dış borç yükü hesaplamalara ve karşılaştırmalara esas alınır. Uluslararası karşılaştırmalarda üzerinde en fazla durulan kavram, kamu kesimi toplam borç yükü ile kamu kesimi ve özel kesim toplam dış borç yüküdür.</p>
<p>Tablo 44 bize Türkiye’de kamu kesimi toplam borç yükünün azaldığını, buna karşılık özel kesimin dış borç yükünün arttığını göstermektedir.</p>
<figure id="t44">
<table>
<caption>Tablo 44: Türkiye’de Borç Yükü</caption>
<tbody><tr><th>Milyar TL</th>
<th>2005</th>
<th>2006</th>
<th>2007</th>
<th>2008</th>
</tr>
</tbody>
<tbody>
<tr><td><b>GSYH</b></td>
<td><b>648,9</b></td>
<td><b>758,4</b></td>
<td><b>843,2</b></td>
<td><b>950,1</b></td>
</tr>
<tr><td><b>Kamu Kesimi Toplam Borç Stoku</b></td>
<td><b>333,2</b></td>
<td><b>346,9</b></td>
<td><b>335,4</b></td>
<td><b>383,1</b></td>
</tr>
<tr><td><b>Kamu Kesimi Toplam Borç Yükü (%)</b></td>
<td><b>52</b></td>
<td><b>46</b></td>
<td><b>40</b></td>
<td><b>40</b></td>
</tr>
<tr><td>Kamu Kesimi İç Borç Stoku</td>
<td>244,8</td>
<td>251,5</td>
<td>255,3</td>
<td>274,8</td>
</tr>
<tr><td>..Tahvil</td>
<td>227,0</td>
<td>241,9</td>
<td>249,2</td>
<td>260,8</td>
</tr>
<tr><td>..Bono</td>
<td>17,8</td>
<td>9,6</td>
<td>6,1</td>
<td>14,0</td>
</tr>
<tr><td>Kamu Kesimi Dış Borç Stoku</td>
<td>88,4</td>
<td>95,4</td>
<td>80,1</td>
<td>108,3</td>
</tr>
<tr><td>..Merkezi Yönetim Dış Borç Stoku</td>
<td>86,7</td>
<td>93,6</td>
<td>78,2</td>
<td>105,7</td>
</tr>
<tr><td>..Diğer Kamu Kurumları</td>
<td>1,7</td>
<td>1,8</td>
<td>1,9</td>
<td>2,6</td>
</tr>
<tr><td>Kamu Kesimi Dış Borç Stoku (Milyar USD)</td>
<td>70,4</td>
<td>71,6</td>
<td>73,5</td>
<td>78,2</td>
</tr>
<tr><td>TCMB Dış Borç Stoku (Milyar USD)</td>
<td>15,4</td>
<td>15,7</td>
<td>15,8</td>
<td>13,5</td>
</tr>
<tr><td>Özel Kesim Dış Borç Stoku (Milyar USD)</td>
<td>82,6</td>
<td>117,9</td>
<td>157,9</td>
<td>185,1</td>
</tr>
<tr><td>..Kısa vade</td>
<td>32,2</td>
<td>36,0</td>
<td>37,4</td>
<td>45,6</td>
</tr>
<tr><td>..Orta-uzun vade</td>
<td>50,4</td>
<td>81,9</td>
<td>120,5</td>
<td>139,5</td>
</tr>
<tr><td>Özel Kesim Dış Borç Yükü (%)</td>
<td>13</td>
<td>16</td>
<td>19</td>
<td>20</td>
</tr>
</tbody>
</table>
<figcaption>(Kaynak: www.hazine.gov.tr)</figcaption>
</figure>
<p>Kamu kesimi borç yükü için esas alınacak oranlardan biri, Euro para biriminin geçerli olduğu alana katılabilmek için gerekli olan Maastricht kriteridir. Bu kritere göre kamu kesimi borç yükü yüzde 60’ın altında olmalıdır. Tablodan görüldüğü gibi Türkiye söz konusu kriteri yakalamış bulunmaktadır.</p>
<h3 id="1b">1.11. Kamu Kesimi İç Borç Yükünün Sürdürülebilirliği</h3>
<p>Kamu kesimi iç borç yükünün sürdürülebilirliği, reel faizle büyüme arasındaki farkın kamu kesimi iç borç yükü oranıyla çarpılması sonucu bulunan oranın faiz dışı fazla ile karşılaştırılmasına göre belirleniyor. Eğer hesaplamada bulunan oran faiz dışı fazladan yüksekse kamu iç borcunun sürdürülebilir olduğu sonucuna varılıyor. Bu dediklerimizi hesaba dökmek için önce reel faizi hesaplayalım.</p>
<p>Reel faiz = [(1 + Nominal faiz) / (1 + Beklenen enflasyon)] - 1</p>
<p>Kamu kesimi iç borçlanmasının yükü de şöyle bir formülle hesaplanıyor:</p>
<p>KKİBY = (Reel faiz - büyüme) x (Kamu kesimi iç borç stoku / GSYH)</p>
<p>Eğer KKİBY &lt; faiz dışı fazla / GSYH ise borçlanmanın sürdürülebilir olduğu anlaşılıyor.</p>
<p>2008 sonu itibariyle Türkiye’nin ilgili verilerini yazalım:</p>
<p>Nominal faiz: %19,1</p>
<p>Kamu kesimi iç borç stoku: 275 milyar YTL</p>
<p>GSYH: 950 milyar YTL</p>
<p>Faiz dışı fazla: %3,5</p>
<p>Büyüme: %1,1</p>
<p>Enflasyon: % 10,1</p>
<p>Şimdi bu verileri yukarıdaki iki denklemde yerlerine koyalım. Önce reel faizi hesaplayalım: Reel faiz = [(1 + 0,191) / (1 + 0,101)] - 1 = 0,0817 = %8,17. Şimdi bu reel faizi de kullanarak kamu kesimi iç borçlanmasının sürdürülebilir olup olmadığını ortaya koyacak olan oranı hesaplayalım: Kamu kesimi iç borçlanmasının sürdürülebilirliği = (8,17 - 1,1) x (275 / 950) = 2,05 = %2,0</p>
<p>Her ne kadar burada gerçekleşmiş olan verileri (enflasyon gibi) beklenen değerlerin yerine koymuş olsak da mantık aynıdır. Faiz dışı fazla hedefi yüzde 3,5 olduğuna, yani kamu kesimi iç borçlanmasının sürdürülebilirlik oranından (yüzde 2) fazla olduğuna göre, bu açıdan ortada bir sorun yok demektir. Başka bir deyişle, kamu kesimi iç borçlanması sürdürülebilir görünüyor.</p>
<h3 id="1c">1.12. BRIC Ekonomileri ve Decoupling Hipotezi</h3>
<p>BRIC, Brezilya (B), Rusya (R), Hindistan (I) ve Çin (C) ekonomilerinin birlikteliğini vurgulamak üzere geliştirilmiş bir kısaltmayı ifade ediyor. İlk kez Jim O’Neill tarafından 2003 yılında kullanılmıştır. Konu bu dört ülkeye ilişkin bir kısaltmayla kalmamakta, aynı zamanda bu dört ülkenin yüzyılın ortalarına doğru dünya ekonomisinde en zengin ekonomiler arasına gireceği tezini ortaya koymaktadır. Bazıları BRIC ekonomilerini Meksika’yı (M) katarak BRIMC ekonomileri, bazıları Güney Afrika’yı katarak BRICS ekonomileri, bazıları da Doğu Avrupa ve Türkiye’yi katarak BRICET ekonomileri halinde genişletiyor.</p>
<p>BRIC ekonomileri tezine göre bu dört ekonomi arasında bazı benzerlikler ve farklılıklar var. Bunlardan Çin ve Hindistan dünyanın başlıca sanayi malları üreticisi, Brezilya ve Rusya ise dünyanın başlıca sanayi girdileri ihracatçısı konumunda bulunuyor. Çin ve Hindistan tekstilden küçük ev aletlerine, mutfak eşyasından elektronik mallara kadar birçok farklı sanayi malının üreticisi ve ihracatçısı konumunda duruyor. Her ikisinde de emek ücreti son derecede düşük. O nedenle Amerika ve Avrupa’nın birçok sanayi yatırımcısı yatırımlarını bu ülkelerde yapıp üretim bazlarını burada oluşturuyor. Brezilya soya ve demir cevheri, Rusya ise doğalgaz ve petrol ihracatçısı. Çin ve Hindistan sanayi üretiminde Rusya ve Brezilya’nın ihracatını kullanıyor. BRIC ekonomileri tezi bu ülkelerin bu birlikteliği daha ileri götürmeleri halinde hep birlikte dünyanın en gelişmiş ekonomileri arasına girecekleri görüşüne kadar genişleyebiliyor. Bu birlikteliğin biçimi basit bir işbirliğinden, bir ekonomik birlik oluşturmaya kadar gidebilir. Bu ülkeler arasında kimse AB gibi bir siyasal birlik doğmasını beklememekle birlikte, ortaya çıkabilecek bir ekonomik birliğin oldukça güçlü bir blok yaratabileceği görüşü yaygınlık kazanıyor.</p>
<p>Decoupling hipotezi de bu birliktelik üzerine geliştirildi. <i>Coupling</i> İngilizce’de çift oluşturma, eşleme, birliktelik anlamına geliyor. Bunun olumsuz ön ek alarak decoupling biçimine gelmiş olan hali de ayrılma, birlikteliği bozma anlamına geliyor. Hipoteze göre, ikisi dünyanın belli başlı sanayi girdilerini ihraç eden, öteki ikisi de bu girdileri de kullanarak sanayi malları üretip ihraç eden bu dört ülke giderek gelişmiş ülkelere bağımlı olmaktan çıkıyorlar. Yani örneğin ABD’de bir ekonomik kriz ortaya çıksa bile, bu dört ülke aralarındaki ekonomik bağlılığı kullanarak üretmeye ve satmaya devam edebilirler. Hiç kuşkusuz burada üretimin çok ucuza yapılmasının da etkisi var. Kısacası, talep ne kadar düşse de bu kadar ucuza satılan mallara olan talebin düşmeyeceği, hatta gelir düştükçe bu mallara olan talebin artabileceği öne sürülüyor. Decoupling hipotezi ilginç bir biçimde bu dört ekonominin ister istemez birlikteliğine, yani coupling yapmasına dayanıyor. Bu görüş ilk olarak finansal göstergelerdeki eğilimlere bakılarak ortaya kondu. Ülkelerin borsa endekslerinin hareketleri bir arada ele alınıp zaman serisi olarak incelendiğinde, BRIC ekonomileri için oluşturulan ortak endeksin ABD S&amp;P 500 Endeksinden ve diğer gelişmiş ülke borsa endekslerinden belirli ölçüde bağımsız hareket ettiği gözlemlenmiş. Bu gözleme dayanılarak da ABD’de ve gelişmiş ekonomilerde ortaya çıkacak dalgalanmaların o ülkelerin borsalarında yaratacağı değişimlerin BRIC ekonomilerinin borsalarında aynı etkileri yaratmayacağı, hatta bu ekonomilerdeki sakinliğin gelişmiş ekonomilerdeki dalgalanmaları dengeleyebileceği düşüncesi ileri sürülmüş. Buradan hareketle, yatırımını çeşitli borsalara dağıtmış olan bir yatırımcının ortaya çıkabilecek bir dalgalanma halinde bir yerde kaybederken başka bir yerde kaybetmeyeceği ve kayıp ve kazancı dengeleyebileceği yaklaşımı geliştirilmiş. Decoupling hipotezinin finansal piyasalardan ekonominin tümüne genişletilmesine de ekonomik decoupling adı veriliyor. Bu tez, BRIC ekonomilerinin yalnızca borsa açısından değil, ekonominin bütünü açısından da ABD ve diğer gelişmiş ekonomilerden ayrıştığını öne sürüyor.</p>
<p>BRIC tezi de decoupling hipotezi de giderek artan biçimde eleştiriliyor. En önemli eleştirilerden biri bunlardan Çin ve Hindistan’da ücretlerin düşüklüğünün sonsuza kadar süremeyeceği ve gün gelip de ücretler gelişmiş ülke standartlarına yaklaştığında üretimin ucuza yapılamayacağı ve dolayısıyla ihracatın sıkıntıya gireceği yolunda. İkinci önemli eleştiri, bu ekonomilerdeki üretimin yalnızca emek ve kira bölümünün yerel kaynaklara dayandığı, sermaye, teknoloji ve girişimciliğin büyük ölçüde ABD ve Avrupa kökenli olduğu ve buralarda üretilen malların da yine ABD ve Avrupa pazarlarında satıldığı üzerine temelleniyor. ABD ve Avrupa’da çıkacak talep daralması biçimindeki sıkıntıların ithalatı düşüreceği ve dolayısıyla buradaki üretimi etkileyeceği öne sürülüyor.</p>
<p>2008 yılında yaşanmaya başlayan küresel kriz decoupling hipotezinin ağır bir darbe almasına yol açtı. ABD ekonomisinin resesyona gittiği endişesinin yayılmasının ardından, bütün piyasaların ciddi sıkıntılar içine girmeleri ve gelişmiş ülke borsalarındaki çöküşlere aynı şekilde, hatta daha büyük oranda BRIC ekonomilerinin borsalarının da eşlik etmesi bu yaklaşımın itibarını oldukça sarstı.</p>
<h3 id="1d">1.13. Döviz Rezervi</h3>
<p>Dövizle işlem yapan kişi ve kurumlar ilerideki döviz yükümlülüklerini rahat karşılayabilmek için bir miktar dövizi rezerv olarak ayırıp saklarlar. Bu işlemi daha çok bankalar ve merkez bankaları yapar. Merkez bankalarının döviz rezervlerine resmi döviz rezervi adı verilir.</p>
<p>Döviz rezervleri geçmişte, bir ülkenin yabancı para cinsinden yükümlülüklerine ya da ithalat gereksinimlerine karşı bulundurduğu bir rezerv niteliği taşırdı. Örneğin ihracatta ya da diğer döviz kazandırıcı işlemlerde sorunlarla karşılaşılması ve ithalatı ya da borç geri ödemelerini finanse edecek kaynak bulunamaması halinde bu rezervlere başvurulması söz konusu olurdu. Günümüzde döviz rezervleri, gelişme yolundaki ülkeler açısından yabancı sermaye çekmenin bir aracı olarak kullanılmaktadır. Bu ülkeler ekonomilerindeki risklere karşılık döviz rezervlerini güçlü tutmak suretiyle yabancı yatırımcılara bir çeşit güvence sunmakta ve yabancı kaynakların gelişini kolaylaştırmaktadır. Döviz rezervlerini artırarak ülke ekonomisinin güvende olduğunu gösterme yolunda yaygınlaşan bu çabaya “yeni merkantilizm” adı veriliyor. Merkantilizm, daha önce de değinildiği gibi, değerli madenlere sahip olmanın ülke ekonomisinin güçlenmesine yol açacağı görüşüdür (Tablo 45).</p>
<figure id="t45">
<table>
<caption>Tablo 45: Çeşitli Ülkelerin Haziran 2009 İtibariyle Döviz Rezervleri (milyar dolar)</caption>
<tbody><tr><th>Ülke</th>
<th>Döviz rezervi</th>
</tr>
<tr><td>Çin</td>
<td>1.954</td>
</tr>
<tr><td>Rusya</td>
<td>387</td>
</tr>
<tr><td>Tayvan</td>
<td>313</td>
</tr>
<tr><td>Hindistan</td>
<td>232</td>
</tr>
<tr><td>Kore</td>
<td>227</td>
</tr>
<tr><td>Brezilya</td>
<td>190</td>
</tr>
<tr><td>Türkiye</td>
<td>65</td>
</tr>
</tbody>
</table>
<figcaption>(Kaynak: www.economist.com)</figcaption>
</figure>
<p>Gelişme yolundaki ülkeleri sürekli döviz rezervlerini artırmaya iten bu gelişme, bu ekonomilerin gelişmiş ülkelerin paralarını talep ederek o paraları değerli hale getirmelerine de yol açmaktadır.</p>
<h3 id="1e">1.14. Özelleştirme</h3>
<p>Üretim araçlarının mülkiyetinin kimde olacağı ve dolayısıyla üretimin hangi kesim tarafından yapılacağı konusunda iki farklı görüş var. İlki kapitalist sistemin, “üretim özel kesim tarafından yapılmalı ve üretim araçlarının mülkiyeti özel kesimde olmalı” görüşü, ikincisi sosyalist sistemin “üretim kamu kesimi tarafından yapılmalı ve üretim araçlarının mülkiyeti kamu kesiminin elinde olmalı” görüşü. Bir de bu ikisini karma ekonomik sistem adı altında bir araya getiren “üretim her iki kesim tarafından da yapılabilir ve üretim araçlarının mülkiyeti her iki kesimin elinde de olabilir” görüşü var. Uygulamada ne kapitalist sistem ne de en gözde dönemlerinde bile sosyalist sistem bu yaklaşımlarını tam olarak yaşama geçiremedi ve dünyanın her yerinde her dönemde karma ekonomik sistem uygulama alanı buldu. Bazı ekonomilerde özel kesim, bazılarında kamu kesimi ağırlık kazandı ama her iki kesim de üretimin içinde yer aldı.</p>
<p>Kamu kesiminin üretim yaptığı birimlere Türkçe’de kamu iktisadi teşebbüsleri deniyor. Bu teşebbüslerden bazıları Türkiye’de olduğu gibi zamanında özel kesimin var olmamasının yarattığı bir zorunluluk nedeniyle ortaya çıkarken, bazıları İtalya’da olduğu gibi siyasal tercih sonucu, bazıları da İngiltere ve Fransa’da olduğu gibi savaş sonrası zorunluluklarıyla yapılan kamulaştırmalarla kuruldu. 1980’lerde İngiltere’nin önderliğinde kapitalist dünyada başlayan devleti esas faaliyet alanına döndürme ve dolayısıyla üretimden çıkarma eğilimleri sonucunda bütün dünyayı saran bir özelleştirme modası yayıldı. Birçok ülke bu adımları atarak çeşitli nedenlerle kamu kesiminin elinde bulunan işletmeleri özelleştirdi. Türkiye de özelleştirme konusunu 1980’lerde İngiltere ile birlikte gündeme getirdi. Ne var ki çeşitli toplumsal ve yasal engeller nedeniyle uzun süre bu konuda yol alamadı. Son yıllarda özelleştirmeler hızlandı ve bütçe açıklarının kapatılmasında büyük katkılar sağladı.</p>
<figure id="t46">
<table>
<caption>Tablo 46: Türkiye’de Özelleştirme Gelirleri</caption>
<tbody><tr><th>Özelleştirme Yöntemi</th>
<th>1986-2008</th>
</tr>
</tbody>
<tbody>
<tr><td>Blok Satış</td>
<td>20,2</td>
</tr>
<tr><td>Tesis/Varlık Satışı</td>
<td>7,1</td>
</tr>
<tr><td>Halka Arz</td>
<td>7,1</td>
</tr>
<tr><td>İMKB’de Satış</td>
<td>1,2</td>
</tr>
<tr><td>Yarım Kalmış Tesis Satışı</td>
<td>0</td>
</tr>
<tr><td>Bedelli Devirler</td>
<td>0,6</td>
</tr>
<tr><td>TOPLAM</td>
<td>36,2</td>
</tr>
</tbody>
</table>
<figcaption>(Kaynak: www.oib.gov.tr)</figcaption>
</figure>
<p>Tablo 46’da 1986’dan bu yana yapılan özelleştirmelerden elde edilen gelirler milyar USD cinsinden, uygulanan yöntemler de gösterilerek sunulmaktadır. Buna göre Türkiye, 1986-2007 arasında 30 milyar dolarlık özelleştirme yapmıştır. Türkiye’nin özelleştirmede kullandığı ana yöntem blok satış yöntemidir. Bunu halka arz yöntemi ve varlık satışı yöntemleri izlemektedir. Bu özelleştirme gelirlerinden bütçeye 2005 ile 2007 yılları arasındaki üç yılda toplam 23,2 milyar YTL aktarılmıştır.</p>
<h3 id="1f">1.15. Kayıt Dışı Ekonomi</h3>
<p>Büyük çoğunluk kayıt dışılıkla GSYH hesapları dışında kalmış geliri kastetmekte ve bunu vergi kaydına girmemiş kazançla özdeşleştirmektedir. Yukarıda değinildiği gibi GSYH başlıca üç biçimde hesaplanır. İlkinde üretim değerleri fiyat cinsinden toplanarak bir hesaplama yapılır. Ülkede belirli bir dönem içinde üretilen bütün mal ve hizmetleri fiyatları cinsinden toplarsak milli gelire ulaşırız. İkincisinde üretim faktörlerinin (emek, doğal kaynaklar, sermaye ve teşebbüs gücü) bir yıl içinde elde ettiği gelirler (ücret, rant, faiz ve kâr) toplanarak sonuca ulaşılır. (Sonra bunün üzerine bazı ekleme ve çıkarmalar yapılarak GSYH’ye varılır.) Milli gelirin üretim faktörlerinin gelirinden giderek hesaplanan ilk şeklini ele alalım: Milli Gelir = Ücretler + Rant + Faiz + Kâr. Buradan kayıt dışılığı formüle etmemiz mümkün. Her bir kalemi kayıt içi (Kİ) ve kayıt dışı (KD) olarak ikiye ayıralım. Bu durumda denklemimiz şöyle olur: Milli Gelir (Kİ) + MG (KD) = Ücretler (Kİ) + Ücretler (KD) + Rant (Kİ) + Rant (KD) + Faiz (Kİ) + Faiz (KD) + Kâr (Kİ) + Kâr (KD)</p>
<p>Şimdi bu denklemde kayıt dışı olabilecek gelir unsurlarına bakalım. Kamu görevlilerinin ücretlerinde söz konusu olmayan kayıt dışılık Özel kesimde iki türlü olabilir: (1) Çalışanın kayıt dışı tutulması yoluyla hem vergi hem de sosyal güvenlik priminin GSYH hesabı dışında bırakılması ya da (2) çalışanın ücretinin bir bölümünün kayıt dışı bırakılması sonucu vergi kaybına ve bu yolla GSYH’nin düşük gösterilmesine neden olunması. Rant gelirlerinde kayıt dışılık büyük ölçüde ev sahiplerinin evlerini kiraya verdikleri halde bunu vergi dairesine beyan etmemeleri sonucunda doğar. Bunun bazı ülkelerde yüksek tutarlara varması söz konusudur. Bu denklemde en düşük kayıt dışılık faiz kalemindedir. Çünkü faizler bankalarca ödenirken stopaja tabi tutulmakta ve vergisi yatırılmaktadır. Buradaki kayıt dışılık yalnızca tefecilik olaylarında ortaya çıkar ve o da sınırlıdır. Kâr kaleminde de kayıt dışılık yüksektir. Burada da tümüyle kayıt dışı kalmak söz konusu olabileceği gibi, kayıt içindekilerin kayıt dışı işlemleri de söz konusu olabilmektedir.</p>
<p>Herhangi bir işyerinde çalışan bir ücretlinin yarı ücretini kayıt içi yarı ücretini de kayıt dışı olarak aldığını, kendisine kayıt dışı olarak verilen ücret bölümünün patronu tarafından kayıt dışı kârla sağlandığını varsayalım. Ve yine düşünelim ki bu ücretli her ay kayıtlı olarak aldığı paranın tümünü harcıyor, kayıt dışı olarak aldığı paranın tümünü de tasarruf ediyor. Bu durumda tasarruf ettiği parasını nerede sakladığı önem kazanır. Bu ücretli, tasarrufunu bankaya yatırıyorsa, bu aşamada o para kayda giriyor ve ücret şeklinde elde edilene göre daha düşük miktarda faiz olarak milli gelir hesaplarına yansıyor demektir.</p>
<p>Ücret için yaptığımız bu kurgulama aynı şekilde diğer gelir türleri için de geçerlidir. Dolayısıyla, herhangi bir üretim faktörünün gelirini elde ederken kayıt dışı kalması söz konusu olsa bile, o geliri harcarken ve onun harcamasını gelir olarak elde eden üretim faktörünün bu geliri harcarken kayda girmesi söz konusudur.</p>
<p>GSYH harcamalar yönünden hesaplandığında karşımıza <i>Y</i> = <i>C</i> + <i>I</i> + <i>G</i> + (<i>X</i> - <i>M</i>) denklemi çıkar ve burada gelir olarak kayda girmemiş olan kazançlar harcama olarak kayda girer. Milli gelir hesapları harcamalar yöntemiyle tahmin edilen bir ekonomide, kayıt dışılık, iddia edildiği kadar büyük olamaz. Bunun aksini ortaya koyan iddiaların dayanağı olan anketler işin hep gelir yönünden kayıt dışılığı üzerine kuruludur. Oysa milli gelir harcamalar yönünden hesaplandığı sürece kayıt dışılık, milli gelir hesaplarına çok daha az yansır. Kayıt dışılık, bu anlamda, kayıt dışı olarak elde edilen gelirin yurtiçi bankalar dışında tutulan bölümüyle sınırlı kalır. Yüksek olan GSYH hesaplarındaki kayıt dışılık değil, vergi dışılıktır. Bu ikisini birbiriyle karıştırmamak gerekir.</p>
<h3 id="1g">1.16. Petrol, Altın, Metal Fiyatları ve Dolar Arasındaki İlişki</h3>
<p>Tablo 47’de, 2000 yılından 2008 yılının mayıs ayına kadar petrol, altın ve metal fiyatlarını temsilen bakırın fiyatlarıyla ABD Dolarının (USD) Euro’ya karşı paritesinde oluşan gelişim yer alıyor.</p>
<figure id="t47">
<table>
<caption>Tablo 47: Petrol, Altın, Bakır Fiyatları<br/>ve USD-Euro Paritesi 2000-2008</caption>
<tbody><tr><th>Yıllar</th>
<th>Altın/Ons</th>
<th>Petrol/Varil</th>
<th>Bakır/Ton</th>
<th>EURO-USD</th>
</tr>
</tbody>
<tbody>
<tr><td>2000</td>
<td>272,7</td>
<td>27,4</td>
<td>1.814</td>
<td>0,92</td>
</tr>
<tr><td>2001</td>
<td>276,5</td>
<td>23,0</td>
<td>1.578</td>
<td>0,90</td>
</tr>
<tr><td>2002</td>
<td>342,8</td>
<td>22,8</td>
<td>1.557</td>
<td>0,95</td>
</tr>
<tr><td>2003</td>
<td>417,3</td>
<td>27,7</td>
<td>1.780</td>
<td>1,13</td>
</tr>
<tr><td>2004</td>
<td>435,6</td>
<td>37,7</td>
<td>2.868</td>
<td>1,25</td>
</tr>
<tr><td>2005</td>
<td>513,0</td>
<td>50,0</td>
<td>3.684</td>
<td>1,25</td>
</tr>
<tr><td>2006</td>
<td>635,7</td>
<td>58,3</td>
<td>6.727</td>
<td>1,26</td>
</tr>
<tr><td>2007</td>
<td>826,5</td>
<td>64,2</td>
<td>7.126</td>
<td>1.37</td>
</tr>
<tr><td>2008</td>
<td>879,3</td>
<td>38,1</td>
<td>2.811</td>
<td>1,41</td>
</tr>
</tbody>
</table>
</figure>
<p>Tablo bize son 9 yılda gösterge niteliğindeki maddelerin fiyat gelişimini gösteriyor. Genellikle dolar ile altın, petrol ve metaller (buradaki örneğimiz bakır) farklı bir gelişim çizgisi sergiliyor. Dolar değer kaybettikçe altın, petrol ve metaller değer kazanıyor, dolar değer kazandıkça ötekiler değer kaybediyor. Bu eğilimin mutlaka böyle olması gerekmez ama genel eğilimin bu yönde olduğuna işaret etmemizde yarar var.</p>
<p>Bu dönem içinde ABD dolarının dünya parası olarak nasıl bir değer değişimi gösterdiğini görmek için, ikinci güçlü para olan Euro ile karşılaştırmamız gerekir. 2000 yılından bu yana ABD doları Euro karşısında 1,7 kat değer yitirmiş, ama 2008’de küresel kriz sürerken de değer kazanmaya başlamış.</p>
<h3 id="1h">1.17. Regülasyon ve Deregülasyon</h3>
<p>Regülasyon, kurallarla düzenleme, deregülasyon bu düzenlemelere ilişkin kuralların kaldırılması demektir. Kapitalist sistem zaman içinde regülasyon ve deregülasyon arasında gidip gelmiştir. 1980’lerde bütün dünyada deregülasyon moda olmuştu. ABD’de Ronald Reagan’ın başkanlığı döneminde başlayan arz yönlü ekonomi uygulamalarının en önemli parçalarından biri, ekonomiyi mümkün mertebe serbest hale getirmek ve bu amaçla gereksiz kuralları yürürlükten kaldırmaktı. En çok şikâyet edilen kurallar çevre güvenlik önlemleriyle ilgili olanlardı. Bunlar hızla kaldırıldı.</p>
<p>ABD’deki bu modayı İngiltere başta olmak üzere birçok ekonomi izledi. Türkiye de aynı modaya uydu. Önce fiyat denetimleri kaldırıldı, ardından faizler serbest bırakıldı ve sonunda sabit kur yöntemi müdahaleli esnek kur yöntemiyle değiştirildi. Sermaye hareketlerinin serbest bırakılması deregülasyon uygulamalarındaki son aşamaydı.</p>
<p>Türkiye’de 2000’lerin başında yaşanan mali kesim krizi deregülasyon modasının sonu oldu. Hemen ardından mali kesimde çok sert regülasyonlara gidildi. Bu gelişme deregülasyonların öyle rastgele yapılmasının pek de doğru sonuçlar vermeyeceğinin anlaşılmasına yol açtı.</p>
<p>2006 yılından başlayarak dünyada yaşanan mali kesim krizi de deregülasyonların yerini regülasyonların almasına yol açtı. Özellikle bankalar dışındaki kurumların ve kullandıkları enstrümanların yeni bir regülasyon çerçevesine oturtulması yolunda çabalar arttı. Hiç kuşkusuz ikisinin de yararlı ve zararlı yanları vardır. Aşırı regülasyon, yaratıcılığı kısıtlarken üretimi daraltabilir. Buna karşılık deregülasyonda aşırıya kaçılması ise denetimleri anlamsız kılarak çevreye ve topluma zarar verici girişimlerin gelişmesine yol açabilir.</p>
<p>Bugün dünyada artık eskiden olduğu gibi regülasyonun ya da deregülasyonun mutlak doğru olduğunu savunan pek kalmadı. Her ikisinin de zamana ve duruma göre uygulamaya konulmasının doğru olduğu biçimindeki karma görüş ağırlık kazandı.</p>
<h3 id="1i">1.18. Para İkamesi ve Ters Para İkamesi</h3>
<p>Eğer bir ülkenin kendi parası enflasyon nedeniyle sürekli değer kaybediyorsa o zaman paranın işlevlerinden bazılarını göremiyor demektir. Her yıl yüzde 100 enflasyon yaşanan bir ekonomiyi düşünelim. Bu durumda yılbaşında 100 YTL değeri olan para yıl sonunda yarıya düşmüş bir değere sahip olacak demektir. Bu paranın değerini koruyabilmek için en azından yüzde 100 faiz alınması gereklidir. İşte bu gibi durumlarda, paranın değer biriktirme görevinin yanı sıra, değer ölçme işlevi de tam olarak çalışmamaya başlar. Evini kiraya vermek isteyen bir kişi 500 TL’ye kiraya verse yüzde 100 enflasyon nedeniyle her ay satın alma gücü gerileyen bir kira karşılığı alacak demektir. Bu durumda kira bedeli olarak neyi saptayacağını bilmesi olanak dışına çıkmaktadır. İşte bu gibi durumlarda, sağlam yabancı paralar değer ölçme ve değer biriktirme aracı görevi görmek üzere devreye girer. Yüksek enflasyon yaşanan pek çok ülkede evlerin yabancı para üzerinden kiraya verildiği, maaş, ücret sözleşmelerinin yabancı parayla yapıldığı bilinen bir gerçektir. Bu gibi durumlarda paranın değişime aracılık etme işlevi de ortadan kalkmakta, alışverişler de yabancı para ağırlıklı olarak yapılmaya başlanmaktadır. O aşamada fiyat etiketlerine yabancı para birimlerinin yazılmaya başlamasıyla bu gelişim son aşamaya da varmış olmaktadır. Yerli paranın yerini yabancı paraların alması biçiminde ortaya çıkan bu olguya “para ikamesi” adını veriyoruz. Dünyada en yaygın tanınan ve o nedenle en çok kullanılan para ABD doları olduğu için, bu olguya “dolarizasyon” dendiği de oluyor.</p>
<p>Para ikamesi olgusu enflasyonun yüksek olduğu dönemlerde Brezilya ve Arjantin başta olmak üzere Latin Amerika ülkelerinde ve Türkiye’de yaygın biçimde yaşanmıştır. Sermaye hareketlerinin serbest bırakılmasının ardından yabancı para taşımak ve kullanmak serbest olunca bu olgu iyiden iyiye hızlanmış ve bir yandan enflasyona katkıda bulunarak, bir yandan da enflasyondan korunmaya yarayarak ilginç bir kısır döngünün ortaya çıkmasına neden olmuştur.</p>
<p>Enflasyonun yüksek (yüzde 50’nin üzerinde) olduğu 1980 ve 1990’lı yıllar boyunca Türkiye’de bankalardaki mevduatın yüzde 55-60’ı yabancı para (ağırlıklı olarak ABD Doları) cinsinden tutulmuş ve fiyatların önemli bir bölümü yabancı para cinsinden belirlenip etiketlenir olmuştu.</p>
<p>Enflasyonun düşmeye başlaması ve tek haneli sayılara gerilemesi, eğer ekonomide istikrarla birleşmeye başlarsa bu kez yeniden yerli paraya dönüş olgusu ortaya çıkmaktadır. Buna da “ters para ikamesi” adı veriliyor. Bu durumda yerli para yeniden değer ölçme ve değer biriktirme işlevlerine kavuşuyor ve sonuçta alışverişe aracılık eder duruma geliyor.</p>
<p>Tablo 48, Türkiye’de enflasyonun düşmeye başlamasıyla birlikte ters para ikamesinin çalışmaya yöneldiğini ortaya koymaktadır. 2003 yılında enflasyon yüzde 18,4 iken yüzde 48,2 olan para ikamesi, enflasyon düştükçe hızla gerilemiş, enflasyon tekrar yükselince yeniden artmaya yönelmiştir.</p>
<figure id="t48">
<table>
<caption>Tablo 48: Mevduatın Dağılımı ve Ters Para İkamesi 2003-2007</caption>
<tbody><tr><th></th>
<th>2003</th>
<th>2004</th>
<th>2005</th>
<th>2006</th>
<th>2007</th>
<th>2008</th>
</tr>
</tbody>
<tbody>
<tr><td>Enflasyon TÜFE (%)</td>
<td>18,4</td>
<td>9,3</td>
<td>7,7</td>
<td>9,6</td>
<td>8,4</td>
<td>10,1</td>
</tr>
<tr><td>Toplam Mevduat (Milyar TL)</td>
<td>148,6</td>
<td>185,6</td>
<td>219,2</td>
<td>279,5</td>
<td>316,6</td>
<td>406,7</td>
</tr>
<tr><td>TL Mevduat (Milyar TL)</td>
<td>74,4</td>
<td>101,8</td>
<td>138,1</td>
<td>170,1</td>
<td>203,8</td>
<td>266,2</td>
</tr>
<tr><td>YP Mevduat (Milyar TL)</td>
<td>71,7</td>
<td>80,2</td>
<td>77,0</td>
<td>105,0</td>
<td>107,0</td>
<td>132,5</td>
</tr>
<tr><td>Bankalar arası Mevduat</td>
<td>2,5</td>
<td>3,5</td>
<td>4,1</td>
<td>4,4</td>
<td>5,8</td>
<td>8,0</td>
</tr>
<tr><td>Mevduatta YP Payı<br/>(Dolarizasyon) (%)</td>
<td>48,2</td>
<td>43,2</td>
<td>35,1</td>
<td>37,6</td>
<td>33,8</td>
<td>32,6</td>
</tr>
</tbody>
</table>
</figure>
<h3 id="1j">1.19. Türkiye Ekonomisinin Görünümü</h3>
<p>Türkiye, 2000’li yıllarda bazı ekonomik sorunlarını çözmeye çok yaklaşmıştır. Bunların başında enflasyon gelmektedir. Önceki 30 yılda iki haneli yüksek enflasyon yaşayan Türkiye ekonomisi bunun sonucu olarak para ikamesinin yaygınlaştığı, ekonomide ölçme sorunlarının ortaya çıktığı bir dönem yaşamıştır. Bu dönem boyunca ekonomik büyüme inişli çıkışlı bir eğilim içinde olmuş, sürdürülebilir bir çizgiye oturamamıştır.</p>
<p>2000 yılından başlayarak geçilen yeni ekonomi politikası uygulaması sonucunda enflasyonda düşüş sağlanmış ve iki haneli enflasyon ortamından tek haneli enflasyon ortamına geçiş gerçekleşmiştir. Yine aynı dönemde yüzde 7 dolayında bir sürdürülebilir yıllık büyüme ivmesi yakalanmıştır. Aslında dönemin hemen başlarında, 2001 yılının Şubat ayında patlak veren ekonomik kriz, ülkedeki birçok toparlanmanın da başlangıcı olmuştur. O aşamadan sonra önlemlerin alınması kolaylaşmış, halk birçok fedakârlığı çok daha kolaylıkla kabul etmiştir.</p>
<p>2005’ten 2008’e Türkiye ekonomisinin görünümü Tablo 49’da ortaya konulmaktadır. Bu tabloya bakılarak Türkiye ekonomisinin bazı açılardan güçlü bazı açılardan zayıf olduğunu söylemek mümkündür.</p>
<figure id="t49">
<table>
<caption>Tablo 49 : Türkiye Ekonomisi Göstergeleri</caption>
<tbody><tr><th>MAKRO GÖSTERGELER</th>
<th>Birim</th>
<th>2005</th>
<th>2006</th>
<th>2007</th>
<th>2008</th>
</tr>
</tbody>
<tbody>
<tr><td><b>REEL EKONOMİ</b></td>
<td></td>
<td></td>
<td></td>
<td></td>
<td></td>
</tr>
<tr><td>GSYH</td>
<td>Milyar TL</td>
<td>648,9</td>
<td>758,4</td>
<td>856,4</td>
<td>950,1</td>
</tr>
<tr><td>GSYH</td>
<td>Milyar USD</td>
<td>481,5</td>
<td>526,4</td>
<td>658,8</td>
<td>746,4</td>
</tr>
<tr><td>GSYH (Kişi Başına)</td>
<td>USD</td>
<td>7.027</td>
<td>7.609</td>
<td>9.305</td>
<td>10.436</td>
</tr>
<tr><td>GSYH Büyümesi</td>
<td>%</td>
<td>8,4</td>
<td>6,9</td>
<td>4,7</td>
<td>1,1</td>
</tr>
<tr><td>Gini Katsayısı</td>
<td>1’de</td>
<td>0,38</td>
<td></td>
<td></td>
<td></td>
</tr>
<tr><td><b>FİYATLAR</b></td>
<td></td>
<td></td>
<td></td>
<td></td>
<td></td>
</tr>
<tr><td>ÜFE (Yıl Sonu)</td>
<td>%</td>
<td>2,7</td>
<td>11,6</td>
<td>5,9</td>
<td>8,1</td>
</tr>
<tr><td>TÜFE (Yıl Sonu)</td>
<td>%</td>
<td>7,7</td>
<td>9,6</td>
<td>8,4</td>
<td>10,1</td>
</tr>
<tr><td><b>DÖVİZ KURU</b></td>
<td></td>
<td></td>
<td></td>
<td></td>
<td></td>
</tr>
<tr><td>YTL/$ (Yıl Ortalaması)</td>
<td>YTL</td>
<td>1,35</td>
<td>1,44</td>
<td>1,30</td>
<td>1,52</td>
</tr>
<tr><td><b>DİBS Faizi</b> (Yıl ortalaması)</td>
<td>%</td>
<td>16,2</td>
<td>18,0</td>
<td>18,4</td>
<td>19,1</td>
</tr>
<tr><td><b>İMKB 100</b></td>
<td>Endeks</td>
<td>39.778</td>
<td>39.117</td>
<td>55.538</td>
<td>26.864</td>
</tr>
<tr><td><b>İŞSİZLİK ORANI</b></td>
<td>%</td>
<td>10,3</td>
<td>9,9</td>
<td>9,9</td>
<td>13,6</td>
</tr>
<tr><td><b>BÜTÇE</b></td>
<td></td>
<td></td>
<td></td>
<td></td>
<td></td>
</tr>
<tr><td>Bütçe Gelirleri</td>
<td>Milyar TL</td>
<td>134,8</td>
<td>171,3</td>
<td>189,6</td>
<td>208,9</td>
</tr>
<tr><td>Bütçe Giderleri</td>
<td>Milyar TL</td>
<td>144,6</td>
<td>175,3</td>
<td>203,5</td>
<td>226,0</td>
</tr>
<tr><td>Bütçe Dengesi</td>
<td>Milyar TL</td>
<td>-9,8</td>
<td>-4,0</td>
<td>-13,9</td>
<td>-17,1</td>
</tr>
<tr><td>Bütçe Dengesi / GSYH</td>
<td>%</td>
<td>-1,5</td>
<td>-0,5</td>
<td>-1,6</td>
<td>-2,0</td>
</tr>
<tr><td>Faiz Dışı Bütçe Dengesi</td>
<td>Milyar TL</td>
<td>35,9</td>
<td>41,9</td>
<td>34,8</td>
<td>33,6</td>
</tr>
<tr><td>Faiz Dışı Bütçe Dengesi /GSYH</td>
<td>%</td>
<td>5,5</td>
<td>5,5</td>
<td>4,1</td>
<td>3,5</td>
</tr>
<tr><td>Bütçe Nakit Dengesi</td>
<td>Milyar TL</td>
<td>-10,4</td>
<td>-5,5</td>
<td>-13,7</td>
<td>-9,1</td>
</tr>
<tr><td><b>BORÇ GÖSTERGELERİ</b></td>
<td></td>
<td></td>
<td></td>
<td></td>
<td></td>
</tr>
<tr><td>Kamu Kesimi Toplam Borç Stoku</td>
<td>Milyar TL</td>
<td>333,2</td>
<td>346,9</td>
<td>335,4</td>
<td>383,1</td>
</tr>
<tr><td>Kamu Kesimi İç Borç Stoku</td>
<td>Milyar TL</td>
<td>244,8</td>
<td>251,5</td>
<td>255,3</td>
<td>274,8</td>
</tr>
<tr><td>Kamu Kesimi Dış Borç Stoku</td>
<td>Milyar TL</td>
<td>88,4</td>
<td>95,4</td>
<td>80,1</td>
<td>108,3</td>
</tr>
<tr><td>Özel Kesim Dış Borç Stoku</td>
<td>Milyar USD</td>
<td>82,6</td>
<td>117,9</td>
<td>157,9</td>
<td>185,1</td>
</tr>
<tr><td><b>ÖDEMELER DENGESİ</b></td>
<td></td>
<td></td>
<td></td>
<td></td>
<td></td>
</tr>
<tr><td>İhracat (FOB)</td>
<td>Milyar USD</td>
<td>76,6</td>
<td>91,6</td>
<td>113,2</td>
<td>140,8</td>
</tr>
<tr><td>İthalat (FOB)</td>
<td>Milyar USD</td>
<td>-109,2</td>
<td>-131,5</td>
<td>-160,7</td>
<td>-193,7</td>
</tr>
<tr><td>Dış Ticaret Dengesi</td>
<td>Milyar USD</td>
<td>-32,6</td>
<td>-39,9</td>
<td>-47,5</td>
<td>-52,9</td>
</tr>
<tr><td>Cari İşlemler Dengesi</td>
<td>Milyar USD</td>
<td>-22,9</td>
<td>-31,3</td>
<td>-38,0</td>
<td>-41,4</td>
</tr>
<tr><td>Cari Denge / GSYH</td>
<td>%</td>
<td>-4,7</td>
<td>-5,9</td>
<td>-5,8</td>
<td>-5,5</td>
</tr>
<tr><td>Doğrudan Yabancı Sermaye Girişi</td>
<td>Milyar USD</td>
<td>10,0</td>
<td>20,0</td>
<td>22,0</td>
<td>15,3</td>
</tr>
<tr><td><b>PARASAL GÖSTERGELER</b></td>
<td></td>
<td></td>
<td></td>
<td></td>
<td></td>
</tr>
<tr><td>Emisyon</td>
<td>Milyar TL</td>
<td>19,6</td>
<td>26,8</td>
<td>32,0</td>
<td>32,7</td>
</tr>
<tr><td><i>M<sub>1</sub></i></td>
<td>Milyar TL</td>
<td>61,9</td>
<td>72,2</td>
<td>77,7</td>
<td>84,4</td>
</tr>
<tr><td><i>M<sub>2</sub></i></td>
<td>Milyar TL</td>
<td>237,9</td>
<td>297,5</td>
<td>345,0</td>
<td>433,5</td>
</tr>
<tr><td><i>M<sub>3</sub></i></td>
<td>Milyar TL</td>
<td>260,6</td>
<td>319,8</td>
<td>370,0</td>
<td>458,4</td>
</tr>
<tr><td><i>M<sub>3</sub></i> / GSYH</td>
<td>%</td>
<td>40,2</td>
<td>42,2</td>
<td>43,2</td>
<td>48,2</td>
</tr>
<tr><td>Para İkamesi Oranı<br/>(DTH / <i>M<sub>3</sub></i>)</td>
<td>%</td>
<td>29,6</td>
<td>32,8</td>
<td>28,9</td>
<td>29,4</td>
</tr>
<tr><td><b>MEVDUAT TOPLAMI</b></td>
<td>Milyar TL</td>
<td>219,2</td>
<td>279,5</td>
<td>316,6</td>
<td>406,7</td>
</tr>
<tr><td>TL Mevduat</td>
<td>Milyar TL</td>
<td>138,1</td>
<td>170,1</td>
<td>203,8</td>
<td>266,2</td>
</tr>
<tr><td>YP Mevduat</td>
<td>Milyar TL</td>
<td>77,0</td>
<td>105,0</td>
<td>107,0</td>
<td>132,5</td>
</tr>
<tr><td>Bankalar arası Mevduat</td>
<td>Milyar TL</td>
<td>4,1</td>
<td>4,4</td>
<td>5,8</td>
<td>8,0</td>
</tr>
<tr><td>Mevduatta YP Payı (Dolarizasyon)</td>
<td>%</td>
<td>35,1</td>
<td>37,6</td>
<td>33,8</td>
<td>32,6</td>
</tr>
<tr><td><b>KREDİ STOKU</b></td>
<td>Milyar TL</td>
<td>119,3</td>
<td>174,4</td>
<td>218,1</td>
<td>277,4</td>
</tr>
<tr><td>Kredi/Mevduat Oranı</td>
<td>%</td>
<td>56,5</td>
<td>64,6</td>
<td>71,4</td>
<td>70,8</td>
</tr>
<tr><td><b>MB DÖVİZ REZERVLERI</b></td>
<td>Milyar USD</td>
<td>49,4</td>
<td>59,3</td>
<td>70,5</td>
<td>68,4</td>
</tr>
</tbody>
</table>
<figcaption>(Kaynak: HM, TCMB, MB, TÜİK)</figcaption>
</figure>
<p>Örneğin bütçe açığı ve kamu kesimi borç yükü açısından ekonomi iyiye gitmiş, buna karşılık cari açık ve özel kesim dış borç yükü kötüye gitmiştir.</p>
<p>2007 yılında büyümede ortaya çıkan düşüş dikkat çekicidir. Türkiye, 2002 ile 2006 arasında yüksek bir büyüme oranı yakalamış, ancak işsizlik oranını düşürememiştir. Buna karşılık enflasyon oranındaki düşüş dikkat çekicidir. Yani bir anlamda Phillips eğrisi analizi kısa dönemde Türkiye açısından da doğrulanmış olmaktadır: Enflasyon düşerken işsizlik artmıştır.</p>
<p>Tabloda dikkat çeken konulardan biri de kredi/mevduat oranının yükselmesidir. Bunun anlamı şudur: Bankalara yatan mevduat miktarı artarken bunun krediye dönüşme oranı da artmakta, yani ekonomide belirli bir canlılık yaşanmaktadır. Bir başka önemli konu, mevduattaki yabancı para payının azalmakta olmasıdır. Bu da ters para ikamesi dediğimiz ve yukarıda değindiğimiz konunun yansımasıdır.</p>
<p>Bir ekonomide, ekonomi politikasının sağlıklı olarak yürütülebilmesinin bazı koşulları vardır. Bunların en önemlileri şunlardır: (1) Dünya konjonktürünün uygun olması. (2) Ülkede siyasal istikrarın sağlanmış olması. (3) Halkın uygulanacak politikalara destek vermesi. Türkiye’de 2001 krizinden sonra bu üç koşul da sağlanmıştır. Dünya konjonktürü 1997 ile 2007 arasında çıkış eğiliminde olmuş, likidite bolluğu, yatırım arzusu fazlalığı kaynak fazlalarının Türkiye gibi yüksek getiri ve yüksek faiz öneren ülkelere yönelmesine yol açmıştır. 2002 seçimlerinden sonra tek parti hükümetleri egemen olmuş ve siyasal istikrar sağlanmıştır. 2001 krizinde işini, gelirini, güvencesini ve birikimini kaybeden halk her türlü fedakârlığa ve dolayısıyla desteğe hazır hale gelmiştir. Bu uygun altyapı ve IMF’nin 50 milyar dolara yakın desteği sonucunda Türkiye ekonomisinde hızlı bir iyileşme sağlanmıştır. 2007’den başlayarak dünya konjonktürünün tersine dönmesi, siyasal istikrarın belirli ölçüde yitirilmesi ve halkın uygulanacak anti popülist ekonomi politikalarına olan desteğini yavaş yavaş geri çekmesi sonucu Türkiye ekonomisinde başlayan atılım durmuştur.</p>
<p>Şekil 68’de 2001 krizinin ardından yaşanan büyüme oranları üçer aylık dönemler itibariyle gösterilmektedir. Ekonominin küresel krizin ortaya çıktığı 2008 yılından önce, 2006 yılının ortalarından itibaren belirli bir iniş trendine girdiği açık biçimde görülmektedir.</p>
<figure id="s68">
<img alt="Şekil 68" src="../Images/s68.jpg"/>
<figcaption>Şekil 68: Türkiye Ekonomisinin Gidişi (Büyüme Oranları &amp;)</figcaption>
</figure>
<h3 id="1k">1.20. 2008 Küresel Krizi</h3>
<p>2008 yılının Eylül ayında önce ABD’de patlayan ve sonra dalga dalga bütün dünyaya yayılan küresel krizin kökeninde tarihin en büyük gayrimenkul ve kredi balonu yatıyor. ABD’deki mortgage piyasası yaklaşık 10 trilyon dolarlık bir büyüklüğe ulaşmış ve bu haliyle dünyanın en büyük piyasası olmuştu. Başlangıçta mortgage kredilerinin büyük ağırlığı yüksek kaliteli müşterilere verilen kredilerden oluşuyordu. Bunlara prime mortgage kredileri deniyor. Zaman içinde krediler daha düşük kaliteli müşterilere de yönelmeye başladı. Bunlara da subprime mortgage kredileri deniyor. 2008 ortasında ABD’de subprime mortgage kredilerini hacmi 1,5 trilyon dolara kadar yükselmişti. ABD’de faizler geçmişte son derecede düşük düzeylerde olduğundan, subprime mortgage kredilerini kullanan düşük gelirli gruplar büyük ölçüde değişken faizli kredileri tercih etmişlerdi. FED’in son dönemde faizleri peş peşe artırmasına konut fiyatlarındaki düşüşün eşlik etmeye başlaması, bu kişilerin aldıkları kredileri geri ödeyememe sorunlarıyla karşılaşmasına yol açtı.</p>
<p>ABD’de emlak fiyatlarını ölçmek üzere kullanılan Case Shiller Endeksi 2007 ortasından 2008 ortasına kadar yüzde 16 oranında düşüş gösterdiği sırada uzmanlar bu endeksin yüzde 10 oranında daha düşmesi gerektiğini öne sürüyorlardı. Sahibi oldukları emlakların fiyatının yükselmesiyle refahlarının arttığını düşünen ve bu çerçevede borçlanıp para harcayan Amerikalılar için bu büyük bir şok oluşturuyordu. İngiltere’de emlak sahipleri daha da borçluydu. Yani bir anlamda kapitalizmin son yükselişi emlak fiyatlarının şişmesi üzerine kurulmuştu. Emlak fiyatları artıyor, emlak sahipleri kendilerini daha zenginleşmiş hissedip borçlanarak harcamalarını artırıyorlar, bu durum ekonomiye canlılık getiriyor ve emlak fiyatları daha da artıyordu. Emlak fiyatları arttıkça emlak talebi de artıyor, bu kez emlake dayalı kâğıtlarla yapılan finansal işlemler büyüdükçe büyüyordu. Herkes yatırım amacıyla ikinci, üçüncü gayrimenkulünü alıyordu. Bu alımların altında yatan varsayım, bunların günün birinde daha yüksek bedelle satılabileceği varsayımıydı. Bu varsayımın gerçek olmayabileceği anlaşılınca fiyatlar düşmeye ve balon sönmeye yöneldi.</p>
<p>2008 küresel krizi, altında emlak fiyatlarının şişkinliği de olsa, kredinin değil ona dayanılarak yapılan işlemlerin yarattığı bir çeşit kredi krizi olarak tanımlanıyor. Sorunu yaratan şey, kredinin elden ele inanılmaz bir ölçekte el değiştirmesinden kaynaklanıyordu. Bu el değiştirme türev ürünler adı verilen bir finansal buluşla yapılıyordu.</p>
<p>Türev ürün, şirketlerin başka işlemlerden doğan risklerini alışverişe konu edebilmelerini sağlayan sözleşmelerdir. Bu sözleşmeler, mortgage kredisini verenin bu krediyi kullanan tarafından geri ödenmemesi riskini üçüncü kişilere, örneğin hedge fonlara devretmesine yarıyordu. Riski devreden kredi kuruluşları çok daha büyük risklere girebiliyor ve krediler ile doğal olarak türev ürünler çığ gibi büyüyordu. Başlangıçta riski devretmeye yarayan ve bu anlamda sistemde bir sigorta işlevi gören türev ürünler giderek kendileri birer risk unsuru olmaya başlamışlardı.</p>
<p>Bu ilişkiler açısından baktığımızda, neredeyse dünyadaki bütün uluslararası çapta işlem yapan bankalar birbirlerine kefil olmuşlar ve bu ilişkilerin en fazla toplandığı banka da Lehman Brothers haline gelmişti. Sözleşmelerin yerine getirilemeyeceği haberi gündeme düştüğünde Lehman Brothers batma olgusuyla karşı karşıya geldi. Bankalara karşı olan sözleşmelerin koşullarını yerine getiremiyor, gerekli ödemeleri yapamıyordu. Hükümet ve FED bu bankayı kurtarmayacaklarını açıkladılar. Bu açıklama Lehman Brothers’dan alacaklı konumda bulunan bütün bankalar açısından müthiş zararların ortaya çıkması demekti. Aslında balon patlamıştı belki ama patladığının anlaşıldığı an o andır.</p>
<p>Makroekonomik açıdan bakıldığında da durum karışıktı. ABD, tarihinin en büyük cari açıklarını veriyordu. Buna karşılık büyük miktarlı fon çekiyor ve bununla cari açığını finanse ediyordu. Sistem kabaca şöyle işliyordu: ABD’li şirketler sermayelerini, teknolojilerini alıp Çin’e gidiyor, orada yatırım yapıp ucuz Çinli emeğiyle üretime başlıyor, ürettiklerini ağırlıkla ABD ve Avrupa pazarına satıyor, oradan elde edilen kazançları da ABD Hazine tahvillerine yatırıyorlardı. ABD’nin cari açığını önemli ölçüde Çinli emeği finanse etmiş oluyordu. Ne var ki, bu açığın sonsuza kadar gidemeyeceği, bir yerde ABD ekonomisinde bir düzeltme olması gerektiği de biliniyordu. Yani ABD’nin dış dengesi de bir balon üzerine oturmuş durumdaydı.</p>
<p>Bir yandan böyle balonlar oluşmuşken, 2008 yılında petrol, gıda ve metal fiyatları hızla artmaya yöneldi. Bu artışlar zaten mali kesimde oluşmuş olan kötümser havaya yeni olumsuz beklentiler eklenmesine yol açtı.</p>
<p>2008 krizi büyük ölçüde marjinal alanlara, kişi ve kurumlara verilmiş mortgage kredileriyle ucu bucağı belli olmayan türev ürünler bileşiminin yarattığı bir finansal krizdir. Bu sorunlu alanın bu kadar büyümesinin temel nedeni ise kuralların yetersizliği ve denetimin eksikliğidir. 2008 krizinin nedenlerini bir tek yerde aramak doğru değildir. Ama kuralların uygulanmaması ya da kapsamlarının genişletilmemesi en temel neden gibi görünüyor. Bir önceki dönemin yarattığı kuralları azaltma, serbestleştirme, deregülasyon modasının etkisiyle türev ürünlerin kurala bağlanmasına karşı çıkılmıştı.</p>
<p>Krizin gelişme yolundaki ülkeleri de derinden etkilemesinin birçok nedeni var. Emtia fiyatlarında yaşanan hızlı yükseliş önemli nedenlerden birini oluşturuyor. Ayrıca, önceki yıllarda gelişme yolundaki ülkelere yönelen sıcak para, artan risk karşısında çekilmeye başladı. Sıcak paranın kaynağı olan ülkelerde sorunlar çıkınca bu sorunların gelişmekte olan ülkeleri de etkileyeceği korkusu sıcak paranın çıkmasına yol açtı. Gelişmiş ülkelerde büyümenin düşmesi talebin de gerilemesine yol açınca, gelişme yolundaki ülkelerden yapılan ithalatta azalma olmaya başladı. Bu durum, gelişme yolundaki ülkelerin dış ticaret gelirlerinin düşmesine ve dolayısıyla ekonomilerinin küçülmeye başlamasına yol açtı. Bütün bu karşılıklı daralma eğiliminin bir sonucu olarak bu kez petrol, metal fiyatları çok hızlı bir çöküş içine girdi. Bu da ayrıca deflasyonist bir etki yaratmaya başladı.</p>
<p>2008 krizinin bütün öteki krizlerden farkı, bunun tam anlamıyla bir küresel kriz olması ve dünyadaki bütün ülkeleri etkilemiş olmasıdır.</p>
<p>Krizden çıkış için uygulanan politikalar hem para politikasını hem de maliye politikasını kapsıyor.</p>
<p>Para politikası alanında yapılanlar arasında en başta gelen uygulama, faiz indirimleri yoluyla piyasada gerilemekte olan harcama eğiliminin yeniden artırılması ve ekonominin yeniden canlılık kazanmasının sağlanması şeklinde atılan adımlardır. Bunlara ek olarak merkez bankaları dünyanın her yanında kendi fonlarına erişimi kolaylaştıran önlemler aldılar.</p>
<p>Maliye politikası alanında yapılanlar ise, deflasyonist ortamda Keynesyen maliye politikasının devreye sokulması biçiminde yürütüldü. Yani kamu harcamaları artırılmaya, vergi oranları indirilmeye başlandı. Devletler, bankalara ve zor duruma düşen şirketlere sermaye ya da kredi desteği vermeye yöneldi. Ayrıca bazı ülkelerde tüketici borçları ya ertelendi ya da bir bölümü devletçe üstlenildi. Bütün bunlardan amaç, piyasanın yeniden canlanarak eski işlerliğine kavuşmasını sağlamaktı.</p>
<p>2 Nisan 2009 tarihinde G20 ülkelerinin liderlerinin katılımıyla yapılan Londra Zirvesi küresel finans krizinden çıkış için gerekli kararların alındığı tarihi bir toplantı oldu. Bu zirvede her ne kadar finansal kapitalizmin temsilcileri olan ABD ve İngiltere ile sanayi kapitalizminin temsilcileri olan Almanya ve Fransa arasında krize karşı önlemler konusunda görüş ayrılıkları su yüzüne çıkmış olsa da, sonuçta küresel krize küresel önlemler alınması konusunda düşünce birliğine ulaşıldı. Dolayısıyla Londra Zirvesi krizden çıkış için bir anlamda dönüm noktasıdır. Krizden çıkış için önemli dönüm noktalarından biri de ABD’nin toksik varlıkları devralacak ya da onları Hazine kâğıtlarıyla değiştirecek bir sisteme yeşil ışık yakması olmuştur. Böylece bankaların ellerindeki karşılıksız kâğıtlar bir karşılığa kavuşmuş olmakta ve bu da bankaların yeniden kredi verebilmesinin önündeki engeli gidermektedir.</p>
<p>Bütün bu gelişmelere karşın krizden çıkışın daha önce değinilen V, U, L ya da W biçimlerinden farklı bir biçimde olacağı, krizden çıkılsa bile bir daha uzun süre 1998-2008 arasındaki noktalara geri gelinemeyeceği tahmin edilmektedir. Bu durumda krizden çıkış Şekil 69’da gösterilen haliyle bir kanca biçiminde olacak gibi görünmektedir.</p>
<figure id="s69">
<img alt="Şekil 69" src="../Images/s69.jpg"/>
<figcaption>Şekil 69: Kanca Tipi Çıkış</figcaption>
</figure>
<p>Şekilde gösterildiği gibi, kanca tipi çıkışın özelliği çıkıştan sonra tekrar tepe noktasına gelinememesi, onun yerine daha düşük bir büyüme düzeyinde devam edilmesidir. Özellikle düşüşe yol açan nedenler arasında eksik regülasyon ve gevşek denetimin olduğu düşünüldüğü ve yeni dönemde bunlar artırılacağı için eski hızlı büyüme dönemlerine kolay kolay geri dönülemeyeceği görüşü bu yaklaşımı öne çıkarmış oldu.</p>
<div class="konu">
<h3 id="ye">YENİ EKONOMİ</h3>
<p>Bu adı taşıyan bir ekonomi okulu henüz yok. Birkaç yıl önce özellikle ABD’nin NASDAO Endeksinde kayıtlı sanal alem şirketlerine yönelik büyük talep artışı ortaya çıktığında bu gelişime yeni ekonomi adı verilmişti. Ne var ki balon çok çabuk patlayınca yeni ekonominin aslında boş bir oluşum olduğu ortaya çıktı. Burada kastettiğimiz konu bu değil.</p>
<p>Önümüzdeki on yıl içinde bu adla olmasa da yeni bir ekonomik teori oluşturulacağını düşünüyorum. Bu oluşumun büyük ölçüde yine piyasa sistemi üzerine kurulacağını, ama bu kez daha fazla denetim ve kurala dayalı bir sistem olacağını sanıyorum. Nasıl ki 1929 ekonomik bunalımı o zamana kadar geçerli olan klasik sistemin yerine karma ekonomik modelin oturmasını sağladıysa, bu kez de bu krizin sonunda benzer düzenlemelere dayalı bir sisteme geçileceğini tahmin ediyorum.</p>
<p>Bence piyasa sistemi yaratıcılık ile etik arasında bir yerde duruyor. Bunu bir tahterevailiye benzetmek mümkündür. Bir şekille göstermeye çalışayım:</p>
<figure>
<img alt="tahterevalli" src="../Images/ss1.jpg"/>
</figure>
<p>Piyasa bu iki güç üzerine kuruludur. Bunların dengede olmasını sağlayan şeyler ise kurallar ve denetim sistemidir. Eğer kurallar ve denetim sistemi ağır basarsa yaratıcılık yok olmakta, ardından etik sorunlar da ortaya çıkabilmektedir. Tersine, kurallar ve denetim sistemi gevşetilirse bu kez yaratıcılık sınır tanımaz hale gelmekte ve etik sorunlar ortaya çıkabilmektedir. Yani her iki halde de etik sorunlar doğabilmektedir.</p>
<p>1929 bunalımı öncesi kurallar ve denetim sistemi oldukça zayıftı ve hızla gelişen kapitalist sistemi izleyememişti. Bunun sonucu olarak yaratıcılık, etik kuralları bir yana iterek gelişti ve sonuçta kriz çıktı. Ardından gelen Keynesyen model, kurallara ve denetime ağırlık veren ve o nedenle de yaratıcılığı kenara atan bir sistem doğmasına yol açtı. 1970’lerde bu kurallardan ve denetimlerden sıkılan sistem yeniden kuralların ve denetimin hafifletildiği bir düzene geçti. Oysa tam o sıralarda yeni bir küresel sistemin temelleri atılıyor ve yaratıcılığı öldürmeyecek ama bu yeni sistemin ortaya çıkarabileceği etik sorunları giderecek yeni kural ve denetim biçimlerine ihtiyaç duyuluyordu. Bunların hepsi ihmal edildi ve bu kez de 2008 krizi çıktı.</p>
<p>2008 krizinin ardından dünyanın birçok köşesinde bir bölümü resmi görevli olmak üzere çeşitli kurum ve kuruluşlar küresel sisteme uygun bir çerçeve kurmak için çalışıyorlar. Yeni ekonomi böyle oluşacak. Yeni yeni kurallar ve denetim mekanizmalarının gözetiminde bir küresel sistem.</p>
<p>Bu aşamada bize düşen şey, bu yeni düzenin yaratıcılığı öldürecek kadar ağır ve bunaltıcı kurallara ve denetim mekanizmalarına yer vermemesi ve bu iki kritik güç arasındaki dengeyi iyi tutturmasını dilemekten ibarettir.</p>
</div>
<h2 id="2">2. NOBEL EKONOMİ ÖDÜLÜ</h2>
<h3 id="21">2.1. Ekonomi Ödülünün Dayanağı</h3>
<p>Nobel ödülleri aslında beş alanda verilmektedir. Bunlar, fizik, kimya, tıp, edebiyat ve barıştır. Ekonomi dalındaki ödül İsveç Merkez Bankası tarafından bankanın 300. kuruluş yıldönümü olan 1968 yılında kurulmuş bir vakıf aracılığıyla verilmeye başlanan bir ödüldür. Ödül, öteki Nobel ödülleri gibi İsveç Kraliyet Bilimler Akademisi tarafından ve öteki ödüllere layık görülen eserlere uygulanan kriterlerin aynısı uygulanarak seçilen kişilerin çalışmalarına verildiği için Nobel Ekonomi Ödülü olarak anılmaktadır. Aslında ödülün adının İsveççe’deki tam karşılığı “İsveç Merkez Bankası Alfred Nobel onuruna verilen ekonomi bilimi ödülü”dür. Her yılın eylül ayında İsveç Kraliyet Bilimler Akademisi dünyanın çeşitli yerlerindeki binlerce bilimadamına mektup göndererek aday göstermelerini istemekte ve bu adaylar arasından seçim yapmaktadır.</p>
<h3 id="22">2.2. Ekonomi Ödülünü Alan İktisatçılar ve Çalışmaları</h3>
<p>Nobel ekonomi ödülünü 1968 yılından bu yana alanlar aşağıda gösterilmektedir:</p>
<p><b>2009</b> - Elinor Ostrom, Oliver E. Williamson</p>
<p>Kamu kesimi ve şirketlerin ekonomi yönetimindeki yerine ilişkin analizleriyle ödülü paylaştılar.</p>
<p><b>2008</b> - Paul Krugman</p>
<p>Serbest ticaret ve ekonomik faaliyetlerinin lokasyonu arasındaki ilişkiyi ortaya koyan teorisiyle ödülü kazandı.</p>
<p><b>2007</b> - Leonid Hurwicz, Eric Maskin, Roger Myerson</p>
<p>Optimal dağıtım mekanizmalarının özelliklerinin anlaşılmasına ve ekonomistlerin, piyasaların iyi işlediği yerleri iyi işlemeyen yerlerdeki durumlardan ayırt etmesini sağlamaya yarayan mekanizma tasarım teorisinin kurucuları oldukları için ödüle ilayık görüldüler.</p>
<p><b>2006</b> - Edmund S. Phelps</p>
<p>Makroekonomik kararların ve politikaların kısa ve uzun vadeli etki ve sonuçları arasındaki karşılıklı ilişkilerle ilgili analizlerinden dolayı ödüllendirildi.</p>
<p><b>2005</b> - Robert J. Aumann, Thomas C. Schelling</p>
<p>Çelişkiler ve işbirliği konusunda oyun teorisini kullanarak anlayışımızı derinleştiren çalışmaları bu iki iktisatçının ödülü paylaşmasını sağladı.</p>
<p><b>2004</b> - Finn E. Kydland, Edward C. Prescott</p>
<p>Ekonomi politikasının zaman uyumu ve konjonktür dalgalarının ardındaki itici güçlerle ilgili olarak dinamik makroekonomiye yaptıkları katkılar, onların ödülü paylaşmalarıyla sonuçlandı.</p>
<p><b>2003</b> - Robert F. Engle III, Clive W. J. Granger</p>
<p>Ekonomik modelleme analizlerinde yaygın olarak kullanılan zaman serisi analizlerinin anlaşılmasına yaptıkları katkılardan ötürü ödülü paylaştılar.</p>
<p><b>2002</b> - Daniel Kahneman, Vernon L. Smith</p>
<p>Ödül, Kahneman’a belirsizlik hallerinde karar alma sürecini etkileyen psikolojik etkenlerle ilgili araştırmaların ekonomi bilimine yerleştirilmesi çalışmaları ve Smith’e de deneyimsel çalışma sonuçlarının özellikle alternatif piyasa mekanizmaları açısından ekonomi bilimine yerleştirilmesine yönelik çalışmaları nedeniyle verilmiştir.</p>
<p><b>2001</b> - George A. Akerlof, A. Michael Spence, Joseph E. Stiglitz</p>
<p>Asimetrik bilgilenme altında piyasaların nasıl çalıştığının analiziyle ilgili çalışmalarından dolayı ödül bu iktisatçılar arasında paylaştırılmıştır.</p>
<p><b>2000</b> - James J. Heckman, Daniel L. McFadden</p>
<p>Ödül, Heckman’a seçilmiş örneklerin analizine ilişkin olarak geliştirdiği, McFadden’a ise ihtiyari seçimler üzerine geliştirdiği yöntem ve teoriler dolayısıyla paylaştırılarak verilmiştir.</p>
<p><b>1999</b> - Robert A. Mundell</p>
<p>Optimum parasal bölgeler ve farklı döviz kuru rejimleri altında yürütülecek para ve maliye politikaları konusundaki çalışmaları nedeniyle ödüllendirilmiştir.</p>
<p><b>1998</b> - Amartya Sen</p>
<p>Refah ekonomisine yaptığı katkılar dolayısıyla ödülü almıştır.</p>
<p><b>1997</b> - Robert C. Merton, Myron S. Scholes</p>
<p>Türev ürünlerin değerinin belirlenmesinde geliştirdikleri yeni yöntem nedeniyle ödül bu iki iktisatçıya paylaştırılmıştır.</p>
<p><b>1996</b> - James A. Mirrlees, William Vickrey</p>
<p>Asimetrik bilgilendirme altındaki teşvikler konusunda ekonomi teorisine yaptıkları temel katkılar dolayısıyla ödüle layık görülmüşlerdir.</p>
<p><b>1995</b> - Robert E. Lucas Jr.</p>
<p>Rasyonel beklentiler hipotezinin geliştirilmesi ve uygulanması yoluyla makroekonomi anlayışımızı derinleştiren çalışmaları nedeniyle ödüllendirilmiştir.</p>
<p><b>1994</b> - John C. Harsanyi, John F. Nash Jr., Reinhard Selten</p>
<p>Oyun teorisine yaptıkları katkılardan dolayı ödül bu üç iktisatçı arasında paylaştırılmıştır.</p>
<p><b>1993</b> - Robert W. Fogel, Douglass C. North</p>
<p>Ekonomi tarihini yeni bir anlayışla ele alabilmek ve ekonomik ve kurumsal değişimi daha iyi açıklayabilmek için ekonomi teorisi ve nicel analiz tekniklerini bu alana uygulayan çalışmaları dolayısıyla ödüllendirilmişlerdir.</p>
<p><b>1992</b> - Gary S. Becker</p>
<p>Mikroekonomik analizin kapsamını piyasa dışı olanlar da dahil olmak üzere insan davranışlarının açıklanmasına genişleten çalışmaları dolayısıyla ödülü almıştır.</p>
<p><b>1991</b> - Ronald H. Coase</p>
<p>Kurumsal yapıda ulaştırma maliyeti ve mülkiyet haklarının öneminin ortaya konulmasına yönelik çalışmalarıyla ödüle layık görülmüştür.</p>
<p><b>1990</b> - Harry M. Markowitz, Merton H. Miller, William F. Sharpe</p>
<p>Finansal ekonomi konusundaki öncü çalışmaları bu üç iktisatçının ödülü paylaşmalarını sağlamıştır.</p>
<p><b>1989</b> - Trygve Haavelmo</p>
<p>Olasılık teorisinin ekonometrinin bir parçası olarak yerleştirilmesi ve eş anlı ekonomik yapılar üzerine yaptığı çalışmalar nedeniyle ödülü almıştır.</p>
<p><b>1988</b> - Maurice Allais</p>
<p>Kaynakların etkili kullanımı ve piyasa teorisine yaptığı öncü katkılar nedeniyle ödüle layık görülmüştür.</p>
<p><b>1987</b> - Robert M. Solow</p>
<p>Ekonomik büyüme teorisine yaptığı katkılar dolayısıyla ödüllendirilmiştir.</p>
<p><b>1986</b> - James M. Buchanan Jr.</p>
<p>Siyasal karar alma mekanizması ve ekonomi teorisinin sözleşme ve anayasa bazına dayalı olarak ele alınmasına yaptığı katkılardan dolayı ödülü almıştır.</p>
<p><b>1985</b> - Franco Modigliani</p>
<p>Finansal piyasalar ve tasarruf üzerine yaptığı öncü çalışmalar kendisine ödülü getirmiştir.</p>
<p><b>1984</b> - Richard Stone</p>
<p>Milli gelir hesaplarının geliştirilmesi, dolayısıyla ekonomik analiz yeteneğimizin artırılmasıyla ilgili çalışmalarıyla Ödülü almıştır.</p>
<p><b>1983</b> - Gerard Debreu</p>
<p>Ekonomi teorisine getirdiği yeni analiz teknikleri ve genel dengenin formülasyonu üzerine yaptığı çalışmalardan dolayı ödül verilmiştir.</p>
<p><b>1982</b> - George J. Stigler</p>
<p>Sanayinin yapısı, piyasaların çalışması ve kamusal regülasyonların nedenleri ve etkileriyle ilgili çalışmaları Ödülü almasını sağlamıştır.</p>
<p><b>1981</b> - James Tobin</p>
<p>Finansal piyasalar ve onların harcama kararları, istihdam, üretim ve fiyatlara olan etkileri üzerine yaptığı çalışmalarla ödülü almıştır.</p>
<p><b>1980</b> - Lawrence R. Klein</p>
<p>Ekonometrik modellerin kurulması ve ekonomik dalgalanmalar ve politikalar üzerine uygulanmasıyla ilgili çalışmalarından dolayı ödülü almıştır.</p>
<p><b>1979</b> - Theodore W Schultz, Sir Arthur Lewis</p>
<p>Özellikle gelişme yolundaki ülkelerin sorunlarını içerecek biçimde kalkınma teorisine yaptıkları öncü katkılarla ödülü paylaşmışlardır.</p>
<p><b>1978</b> - Herbert A. Simon</p>
<p>Ekonomik örgütlerde karar alma sürecinin açıklanmasına yÖnelik öncü çalışmaları dolayısıyla ödüllendirilmiştir.</p>
<p><b>1977</b> - Bertil Ohlin, James E. Meade</p>
<p>Uluslararası ticaret ve sermaye hareketleri teorisine yaptıkları katkılar bu iki iktisatçının ödülü paylaşmalarını sağlamıştır.</p>
<p><b>1976</b> - Milton Friedman</p>
<p>Tüketim analizi, parasal tarih ve istikrar politikasının karmaşıklığını ortaya koyan çalışmaları nedeniyle ödüllendirilmiştir.</p>
<p><b>1975</b> - Leonid Vitaliyevich Kantorovich, Tjalling C. Koopmans</p>
<p>Kaynakların optimum tahsisiyle ilgili çalışmaları nedeniyle ödülü paylaşmışlardır.</p>
<p><b>1974</b> - Gunnar Myrdal, Friedrich August von Hayek</p>
<p>Para teorisi, ekonomik dalgalanmalar ve ekonomik, sosyal ve kurumsal olgular arasındaki karşılıklı bağımlılık üzerine yaptıkları çalışmalar bu iki iktisatçının ödülü paylaşmasını sağlamıştır.</p>
<p><b>1973</b> - Wassily Leontief</p>
<p>Girdi çıktı analizinin geliştirilmesi ve önemli ekonomik konulara uygulanmasıyla ilgili çalışmalarından dolayı ödüllendirilmiştir.</p>
<p><b>1972</b> - John R. Hicks, Kenneth J. Arrow</p>
<p>Genel denge ve refah teorilerine yaptıkları katkılardan dolayı ödül verilmiştir.</p>
<p><b>1971</b> - Simon Kuznets</p>
<p>Ekonomik ve sosyal yapı ve gelişme süreci üzerinde yeni ve derinleştirilmiş bir anlayış yaratan ekonomik büyüme konusunda yaptığı ampirik çalışmaları nedeniyle ödülü almıştır.</p>
<p><b>1970</b> - Paul A. Samuelson</p>
<p>Statik ve dinamik ekonomi teorisi üzerine araştırmaları ve ekonomi biliminde analitik çalışmanın derecesini sürekli artıran çalışmaları nedeniyle ödüllendirilmiştir.</p>
<p><b>1969</b> - Ragnar Frisch, Jan Tinbergen</p>
<p>Ekonomik sürecin analizine dinamik modellerin uygulanmasıyla ilgili çalışmaları nedeniyle ödülü paylaşmışlardır.</p>
</body>
</html>