<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title></title>
<link rel="stylesheet" href="../Styles/styles.css" type="text/css"/>
</head>
<body>
<h1 id="II">İKİNCİ BÖLÜM<br/> <i>Makroekonomik Denge</i></h1>
<h2 id="1">1. DÖRT DENKLEM</h2>
<h3 id="11">1.1. Y = GSYH</h3>
<p>Bir ekonominin büyüklüğünü ölçmenin en kestirme yolu, o ekonominin bir dönem içinde ne kadar mal ve hizmet ürettiğini veya tükettiğini veya ne kadar gelir yarattığını ya da ne kadar gelir bölüştüğünü ölçmektir. Ölçme dönemi olarak genellikle üç aylık dönemler, karşılaştırma dönemi olarak da bir yıllık dönemler esas alınır. Aksi belirtilmediği sürece bu kitapta bir yıllık değerler esas alınacaktır. Bu açıklama bizi o ekonominin bir yıl içinde yarattığı geliri hesaplamaya götürür. Bu hesaplamalara girişmeden önce çeşitli milli gelir kavramları üzerinde kısaca duralım.</p>
<p><b>Gayri Safi Milli Hâsıla (GSMH)</b>, bir ekonomideki yerleşik üretici birimlerin belli bir dönemde toplam faaliyetleri sonucu yaratmış oldukları tüm mal ve hizmetlerin üretim değeri toplamından bu mal ve hizmetlerin üretiminde kullanılan girdiler toplamının düşülmesiyle bulunur.</p>
<p><b>Gayri Safi Yurt İçi Hâsıla (GSYH)</b>, GSMH’den net dış âlem faktör gelirlerinin (işçi dövizleri, yurtdışından elde edilen müteşebbis gelirleri, yurtdışındaki faaliyetlerden elde edilen kâr transferleri ve yurtdışındaki mali yatırımlardan elde edilen faiz gelirleri) düşülmesiyle bulunur. Dış âlem faktör giderleri de aynı alanda yurtdışına yapılan ödemelerdir. Gelir ve gider farkı net olarak GSYH sayısına ulaşmakta kullanılır.</p>
<p><b>Net Milli Hâsıla (NMH)</b>, GSYH’den ölçüldüğü dönemde meydana gelen toplam amortisman giderleri düşülerek elde edilir. Amortisman, ülkedeki sabit yatırım stokunun dönem içindeki yıpranma miktarıdır.</p>
<p><b>Milli Gelir (MG)</b>, NMH’den yurtiçi işlemlerden doğan (KDV gibi) ve ithalattan alınan dolaylı vergilerin çıkarılması ve bu tutara sübvansiyonların (devlet kuruluşlarının devletin fiyat politikası nedeniyle uğradıkları zararlar karşılığında yapılan ödemeler) eklenmesiyle elde edilir.</p>
<p><b>Kişisel Gelir (KG)</b>, milli gelirden kurumlar vergisinin, dağıtılmamış firma kârlarının ve sosyal güvenlik ödemelerinin çıkarılması, bulunan meblağa devletin transfer ve faiz ödemelerinin eklenmesiyle bulunur.</p>
<p><b>Harcanabilir Gelir (HG)</b>, KG’den dolaysız vergilerin çıkarılmasıyla hesaplanır.</p>
<p>Şimdi bu ilişkileri bir denklem biçiminde gösterelim:</p>
<p><b>GSMH</b> [-Net dış âlem faktör gelirleri] = <b>GSYH</b> [-Amortisman giderleri] = <b>NMH</b> [-Dolaylı vergiler+Sübvansiyonlar] = <b>MG</b> [-Kurumlar vergisi - Dağıtılmamış firma kârları - Sosyal güvenlik primleri +Devletin transfer ve faiz ödemeleri] = <b>KG</b> [-Dolaysız vergiler] = Harcanabilir (kullanılabilir) gelir</p>
<h3 id="12">1.2. GSYH’nin Hesaplanma Şekilleri</h3>
<p>GSYH dört ayrı şekilde hesaplanabilir.</p>
<p>İlk olarak, üretim değerlerinin toplanması yöntemiyle ya da kısaca <b>üretim yöntemi</b>yle hesaplanabilir. Burada asıl olan, ekonomideki üç ana üretim sektörünün yani tarım (<i>A</i>), sanayi (<i>I</i>) ve hizmetler (<i>S</i>) sektörlerinin üretim değerlerini ölçmektir. Tarım kesiminde bir yıl içinde üretilen değerlerin piyasa fiyatı cinsinden toplamına (<i>A<sub>p</sub></i>), sanayi kesimindeki üretimin toplamına (<i>I<sub>p</sub></i>), hizmetler kesimindeki üretimin toplamına (<i>S<sub>p</sub></i>) ve vergilerle sübvansiyonları ekleyip dolaylı ölçülen mali aracılık hizmetlerinin toplamını düşerek bulduğumuz tutara (<i>M<sub>t</sub></i>) dersek bunların toplamı bize üretim cinsinden GSYH’yi verir:</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>M<sub>t</sub></i></p>
<p>Türkiye’de bu değerler 2008 yıl sonu itibariyle şöyledir:</p>
<p>A<sub>p</sub> = 74 milyar TL</p>
<p>I<sub>p</sub> = 230 milyar TL</p>
<p>S<sub>p</sub> = 550 milyar TL</p>
<p>M<sub>t</sub> = 96 milyar TL</p>
<p>Bunları denklemde yerlerine koyalım:</p>
<p><i>Y</i>= 74 + 230 + 550 + 96 = 950 milyar TL</p>
<p>Yani Türkiye’nin 2008 yılındaki GSYH’si üretim yöntemiyle ölçüldüğünde 950 milyar TL olarak çıkmaktadır.</p>
<p>İkinci hesaplama şekli bir yıl içindeki harcamaların toplanması yoludur. Buna <b>harcamalar yöntemi</b> adı verilir. Bu yönteme göre, bir ekonomide bir yıl içinde yapılan tüketim harcamaları (<i>C</i>), yatırım harcamaları (<i>I</i>), kamu harcamaları (<i>G</i>) ve net ihracat (<i>X</i> - <i>M</i>) toplanırsa GSYH’ye ulaşılmış olur:</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p>Türkiye’de bu değerler 2008 yıl sonu itibariyle şöyledir:</p>
<p><i>C</i> = 662 milyar TL</p>
<p><i>I</i> = 173 milyar TL (-5 milyar TL stok değişmesi =) 160 milyar TL</p>
<p><i>G</i> = 159 milyar TL</p>
<p><i>X</i> = 227 milyar TL</p>
<p><i>M</i> = 271 milyar TL</p>
<p>Bunları denklemde yerlerine koyarsak sonuç şöyle olur:</p>
<p><i>Y</i> = 662 + 173 + 159 + (227 - 271) = 950 milyar TL</p>
<p>Üçüncü yöntem <b>gelir yöntemi</b>dir.</p>
<p>Bunun hesaplanma şekli üretim faktörlerinin, yani emek, sermaye, doğal kaynaklar ve girişim gücünün toplam gelirden ücret (<i>w</i>), faiz (<i>i</i>), kira geliri (<i>r</i>) ve kâr (<i>p</i>) olarak aldıldarı payların toplanması yoludur. Bunların toplamı bize milli geliri verir. GSYH’ye ulaşabilmek için bu toplama amortismanların, dolaylı vergilerin eklenmesi ve sübvansiyonların düşülmesi gerekir. Bu kalemlerin netleştirilmiş toplamına da <i>o</i> dersek denklem şu şekli alır:</p>
<p><i>Y</i> = <i>w</i> + <i>i</i> + <i>r</i> + <i>p</i> + <i>o</i></p>
<p>Bu yöntemlerle hesaplanabilen GSYH’nin bu üç farklı görünümünü, diğer olarak eklediğimiz bölümleri ihmal ederek Şekil 16’daki gibi özetleyebiliriz.</p>
<figure id="s16">
<img alt="Şekil 16" src="../Images/s16.jpg"/>
<figcaption>Şekil 16: GSYH’nın Üç Farklı Görünümü</figcaption>
</figure>
<p><b>Dördüncüsü</b> aslında bir yöntemden çok bir hesaplama şeklidir ve Irwing Fisher’in ünlü para miktar kuramının temelini oluşturan değişim denkleminden hareketle yazılabilir.</p>
<p>Denklem, bir ekonomide bir yıl içindeki para arzının (<i>M</i>), paranın dolanım hızı (<i>V</i>) ile çarpılmasının, o ekonomide bir yıl içinde üretilen mal ve hizmetlerin (<i>Q</i>), piyasa değeri yani fiyat cinsinden (<i>P</i>) ifade edilmesine eşit olduğu mantığından hareket eder.</p>
<p><i>MV</i> = <i>PQ</i></p>
<p>Buna göre bir ekonomide bir yıl içinde üretilen mal ve hizmetlerin fiyat olarak ifade edilmesi yani <i>PQ</i> bize GSYH’yi verdiğine göre şöyle bir eşitlik yazabiliriz:</p>
<p><i>MV</i> = <i>GSYH</i></p>
<p>O halde, <i>M</i> yi ve <i>V</i>’yi biliyorsak bu ikisini çarparak GSYH’yi bulabiliriz.</p>
<p>Türkiye’de <i>M</i> yerine kullanılan ölçüt <i>M<sub>2</sub></i>’dir. 2008 yılı sonunda bu tutar 434 milyar TL idi. Buna karşılık <i>V</i>’yi ölçen bir yöntem Türkiye’de uygulanmamaktadır. Dolayısıyla buradan giderek GSYH hesaplama imkânımız yoktur. Buna karşılık GSYH’yi üretim ve harcamalar yöntemiyle ölçtüğümüz için bunu kullanarak <i>V</i>’yi bulma imkânımız vardır. <i>V</i>’nin düzeyi dolaylı olarak enflasyon düzeyini de belirleyen faktörlerden biridir. Şimdi bildiklerimizi yukarıdaki denkleme koyalım:</p>
<p>434 x <i>V</i> = 950</p>
<p><i>V</i>’yi yerinde bırakıp da <i>M<sub>2</sub></i>’ yi (434 milyar TL) sağa geçirelim:</p>
<p><i>V</i> = 950 / 434 = 2,19</p>
<p>Yani 2008 yılında Türkiye’de paranın dolanım hızı (<i>V</i>) 2,19 olmuştur. Eğer paranın dolanım hızını bir başka yöntemle ölçmüş ve baştan biliyor olsaydık hesaplamayı şöyle yapacaktık:</p>
<p>434 x 2,19 = 950 milyar TL</p>
<p>Buraya kadar dört ayrı yöntemi kullanarak GSYH’yi farklı biçimde hesaplamanın yollarını gösterdik. İlk yöntem yani üretim değerleri ve ithalat vergilerinin toplanmasıyla bulduğumuz deger toplam arzdır (<i>AS</i>). Yani bir ekonominin bir yıl içinde yaptığı toplam üretim o ekonominin toplam arzını gösterir. İkinci yöntem yani harcamaların toplanmasıyla bulduğumuz değer toplam taleptir (<i>AD</i>). Yani bir ekonominin bir yıl içinde yaptığı harcamaların toplamı toplam talebe eşittir. Ne var ki bu eşitlik ex ante değil ex post eşitliktir. Yani ex ante eşitsizlik söz konusu olabilir. Ex post olarak aynı şeye yani <i>Y</i>’ye eşit olduğuna göre bu ikisi ex post olarak birbirine de eşittir. Yani:</p>
<p><i>AS</i> =<i>AD</i></p>
<p>O nedenledir ki ekonomi ex post durumda daima denge halindedir. Önemli olan bu dengenin arzu edilen düzeyde olup olmadığıdır. Öte yandan üçüncü yöntem olan üretim faktörlerinin aldıkları payların toplanması ve bunlara diğer başlığı altında eklemeler yapılması yöntemiyle bulunan şey üretim yöntemiyle elde edilen sonuçtan farklı değildir. Sonuç itibariyle, üretilen bir mal ya da hizmetin fiyatı içinde ücret, rant, faiz ve kâr ile diğer ekler mevcut olduğuna göre, üretim değerleriyle üretim faktörlerinin aldığı paylar da birbirine eşit olacak demektir. Yine aynı şekilde, aynı dönemde para arzıyla paranın dolanım hızının çarpımı da bunlara eşit olacaktır.</p>
<h3 id="13">1.3. Ekonominin Parasal ve Reel Dengesi</h3>
<p>Parasal değişkenlerde ortaya çıkan değişimler tıpkı reel değişkenlerde görülen değişimler gibi mal ve hizmet talebi üzerinde etkili olur. Örneğin faiz oranlarında ortaya çıkan bir artış tüketicilerin mal ve hizmet talebinde düşüş, buna karşılık tasarruf tercihlerinde artış yaratabilir. Dolayısıyla, ekonomik dengeyi bir bütün olarak yerli yerine oturtabilmek için, ekonominin reel yanıyla birlikte parasal yanına da bakmak ve bu iki taraftaki dengeyi bir arada ele almak gerekir. Buradan kastımız kabaca şudur:</p>
<p><i>MV</i> = <i>Y</i> ve <i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p>Yani her ikisi de <i>Y</i>’ye eşit olduğuna göre, denklemi şöyle yazabiliriz:</p>
<p><i>MV</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p>Bu son eşitlik bize ekonomide belirli bir dönemde yapılan bütün harcamaların o ekonomideki para arzıyla paranın dolanım hızının çarpımına eşit olduğunu gösterir.</p>
<h2 id="2">2. ÜRETİM YA DA <i>Y = A<sub>p</sub> + I<sub>p</sub> + S<sub>p</sub> + O</i></h2>
<h3 id="21">2.1. Toplam Üretim Fonksiyonu</h3>
<p>Üretim fonksiyonu makroekonomiden çok mikroekonominin konusudur. Teknolojik olarak belirlenmiş bir üretim sürecinde kullanılan üretim faktörleri ile elde edilen ürün arasındaki fonksiyonel ilişkiyi tanımlamayı amaçlar. Makroekonominin mikroekonomiden ödünç aldığı üretim fonksiyonu bir firmanın değil bütün ekonominin üretim ilişkilerini ortaya koymaya yönelir ve kısaca şöyle ifade edilir:</p>
<p><i>Y</i> = <i>f</i>(<i>T</i>, <i>L</i>, <i>K</i>, <i>N</i>)</p>
<p>Bu ilişkide <i>Y</i> ürün miktarını ya da kısaca GSYH’yi, <i>T</i> üretim teknolojisini, <i>L</i> üretimde kullanılan emek miktarını, <i>K</i> üretimde kullanılan fiziki sermaye miktarını, <i>N</i> üretimde kullanılan doğal kaynakların miktarını, <i>f</i> bu sayılan girdilerin hangi biçimde birleştiğini gösteren fonksiyon ifadesini gösterir.</p>
<p>Daha açık bir ifadeyle belirtmek gerekirse, elde edilen ürün miktarı (<i>Y</i>); bu üretimde kullanılan emek (<i>L</i>), fiziki sermaye (<i>K</i>) ve doğal kaynakların (<i>N</i>), üretimde kullanılan teknoloji düzeyinin (<i>T</i>) bir fonksiyonudur. Üretimde kullanılan teknoloji eski ise ve daha fazla üretime yol açabilecek daha yeni bir teknoloji söz konusuysa, o zaman mevcut teknoloji üretimin artmasını engelleyici bir nitelik taşır.</p>
<p>Teknoloji düzeyi bir çeşit katsayı rolü oynar. O nedenle daha ileri teknolojiye geçilmesi halinde ürün miktarı artar.</p>
<p>Makroekonomi açısından geçerli olacak üretim fonksiyonu, ekonomideki bütün üreticilerin üretim fonksiyonlarının toplamıyla elde edilecek olan toplam üretim fonksiyonudur. Bununla birlikte, bu yaklaşımın daha çok teorik bir yaklaşım olduğunu ve buradan giderek ekonominin tümü için bir toplam üretim fonksiyonu çıkarmanın pek çok metodolojik sorunu olduğunu gözden uzak tutmamak gerekir.</p>
<figure id="s17">
<img alt="Şekil 17" src="../Images/s17.jpg"/>
<figcaption>Şekil 17: Üretim Fonksiyonu</figcaption>
</figure>
<p>Şekil 17’de üretim faktörleri (<i>F<sub>p</sub></i>), yani işgücü (<i>L</i>), sermaye (<i>K</i>) ve doğal kaynaklar (<i>N</i>) yatay eksende, bunların kullanımıyla yani üretim süreci sonucunda elde edilen ürün, yani GSYH (<i>Y</i>) dikey eksende gösteriliyor. Teknolojinin imkânları ölçüsünde <i>F<sub>1</sub></i> kadar üretim faktörü bir araya getirildiğinde elde edilen ürün miktarı <i>Y<sub>1</sub></i>’e eşittir. Aynı teknoloji altında kullanılan üretim faktörlerini <i>F<sub>1</sub></i>’den <i>F<sub>2</sub></i>’ye kadar artırırsak GSYH’yi <i>Y<sub>1</sub></i>’den <i>Y<sub>2</sub></i>’ye artırmamız mümkün olmaktadır. <i>Y<sub>a</sub></i>’nın azalan getiri gösterecek biçimde düşen bir eğim izlediğine dikkat etmekte yarar vardır. Bunun birçok nedeni vardır. Her şeyden önce, üretim faktörlerini artırdıkça, üretime yeni sokulan faktörlerin öncekiler kadar kaliteli olmasının mümkün olmayacağıdır. Üretimi artırmak için yeni topraklara gidildikçe kalitesiz topraklar tarıma açılmış olur. Ya da her eklenen yeni işgücü daha az eğitimli olmaya başlar.</p>
<p>Buna karşılık, yeni ve daha ileri bir teknolojinin devreye girmesi görünümü tümden değiştirebilir. Şekilde <i>Y<sub>b</sub></i> eğrisi yeni teknolojinin yarattığı üretim artışını göstermektedir. Eski teknolojiyle üretim yapılırken <i>F<sub>1</sub></i> üretim faktörleri bileşeniyle <i>Y<sub>1</sub></i> kadar GSYH elde edilirken, yeni teknolojiyi temsil eden <i>Y<sub>b</sub></i>’ye geçilmesi halinde <i>F<sub>1</sub></i> kadar üretim faktörü bileşeniyle <i>Y<sub>2</sub></i> kadar GSYH elde edilmeye başlanmış olmaktadır.</p>
<p>Burada üretim fonksiyonunu makroekonomik açıdan ele almaktaki amacımız üretimin hangi ilişkiler çerçevesinde belirlendiğini ortaya koymaktan ibarettir.</p>
<h3 is="22" id="sigil_toc_id_3">2.2. Üretim İmkânları Eğrisi</h3>
<p>Üretim imkânları eğrisi bir ekonominin elindeki kaynaklarla yapabileceği üretimin en üst sınırını belirleyen bir eğridir. Üretim fonksiyonu, hangi teknoloji altında hangi kaynakların ne kadar kullanılarak ne miktarda üretim yapılacağını ortaya koyarken, üretim imkânları eğrisi bu teknoloji ve kaynakların yarattığı en üst üretim sınırını gösterir. Bir ekonomide <i>A</i> ve <i>B</i> biçiminde yalnızca iki mal üretildiğini varsayalım. Bu ekonomide kaynakların bu iki malın üretimi için Şekil 18’deki gibi dağıldığını düşünelim.</p>
<figure id="s18">
<img alt="Şekil 18" src="../Images/s18.jpg"/>
<figcaption>Şekil 18: Üretim İmkânları Eğrisi</figcaption>
</figure>
<p>Bu üretim imkânları eğrisine sahip olan ekonominin üç durumdan birisini seçmesi gerekecektir: (1) Bütün kaynaklarını <i>A</i> malı üretimi için seferber edecek ve <i>a<sub>3</sub></i> kadar <i>A</i> malı üretirken hiç <i>B</i> malı üretmeyecektir. (2) Bütün kaynaklarını <i>B</i> malı üretimine tahsis edip <i>b<sub>3</sub></i> kadar <i>B</i> malı üretirken hiç <i>A</i> malı üretmeyecektir. (3) Kaynaklarını bu iki malın üretimine de tahsis edip her iki maldan da üretmeye çalışacaktır. Ekonomi <i>a<sub>2</sub></i> kadar <i>A</i> ve <i>b<sub>2</sub></i> kadar <i>B</i> malı üretirken kaynaklarını doğru tahsis ederek üretim imkânları üzerindeki bir noktada olmaya çabalayacaktır. Aksi takdirde, örneğin <i>a<sub>1</sub></i> kadar <i>A</i> ve <i>b<sub>1</sub></i> kadar <i>B</i> malı üreten <i>V</i> noktasında dengeye gelirse kaynaklarını yeterince değerlendirememiş ve üretebileceği toplam miktarın (0<i>a<sub>2</sub>b<sub>2</sub></i>0) altında bir üretim miktarı (0<i>a<sub>1</sub>b<sub>1</sub></i>0) gerçekleştirmiş olacaktır. Öte yandan bu ekonominin <i>a<sub>4</sub></i> kadar <i>A</i> malı ve <i>b<sub>4</sub></i> kadar <i>B</i> malı üretmesi ve <i>Z</i> noktasında bulunması da mümkün değildir, çünkü <i>Z</i> noktasındaki bir üretim bu ekonominin üretim imkânları sınırının yani elindeki kaynaklarla yapabileceği üretim miktarının ötesindedir.</p>
<h3 id="23">2.3. Üretim Kesimleri ve Payları</h3>
<p>Bir ekonomide üretim kesimleri genellikle üç başlık altında toplanır: Tarım kesimi üretimi (<i>A<sub>p</sub></i>), sanayi kesimi üretimi (<i>I<sub>p</sub></i>) ve hizmetler kesimi üretimi (<i>S<sub>p</sub></i>). Bunların bir dönem sonundaki piyasa fiyatı cinsinden değerleri toplamına vergiler, sübvansiyonlar ve dolaylı ölçülen mali aracılık hizmetlerini (<i>O</i>) eklersek, o ekonominin o dönemde yarattığı ürün toplamına yani GSYH’ye (<i>Y</i>) ulaşmış oluruz.</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>O</i></p>
<p>Ekonomideki üretim kesimlerini üç ana başlık çerçevesinde toparlarken bazı birleştirmeler yaptığımızı ifade etmemiz gerekir. Örneğin milli gelir hesaplarında ayrı bir başlık altında yer alan inşaat sanayisinin yarattığı değeri burada sanayi üretimi (<i>I<sub>p</sub></i>) altında topladığımızı belirtmemiz gerekir. Aynı şekilde, milli gelir hesaplarında ayrı başlıklar olarak yer verilen ulaştırma, haberleşme, ticaret, mali kesim gibi hizmet üretimiyle ilgili bütün kesimleri burada hizmet üretimi (<i>S<sub>p</sub></i>) başlığı altında topladığımız gözden kaçırılmamalıdır.</p>
<figure id="t05">
<table>
<caption>Tablo 5: Türkiye’de Kesimlerin GSYH İçindeki Payları</caption>
<thead>
<tr><th></th>
<th>2003</th>
<th>2004</th>
<th>2005</th>
<th>2008</th>
</tr>
</thead>
<tbody>
<tr><td>Tarım üretimi (<i>A<sub>p</sub></i>)</td>
<td>12</td>
<td>11</td>
<td>10</td>
<td>9</td>
</tr>
<tr><td>Sanayi üretimi (<i>I<sub>p</sub></i>)</td>
<td>28</td>
<td>29</td>
<td>30</td>
<td>32</td>
</tr>
<tr><td>Hizmet üretimi (<i>S<sub>p</sub></i>)</td>
<td>57</td>
<td>56</td>
<td>56</td>
<td>57</td>
</tr>
<tr><td>Diğer kalemler (<i>O</i>)</td>
<td>4</td>
<td>5</td>
<td>5</td>
<td>3</td>
</tr>
<tr><td>GSYH</td>
<td>101</td>
<td>101</td>
<td>101</td>
<td>101</td>
</tr>
<tr><td>Dış Al.Net.Fak.Gel.</td>
<td>-1</td>
<td>-1</td>
<td>-1</td>
<td>-1</td>
</tr>
<tr><td>GSMH</td>
<td>100</td>
<td>100</td>
<td>100</td>
<td>100</td>
</tr>
</tbody>
</table>
</figure>
<p>Tablo 5’te Türkiye’de bu kesimlerin GSYH içindeki payları gösterilmektedir.</p>
<p>Türkiye’de bir yılda gerçekleştirilen üretimin kabaca yüzde 57’si hizmetler kesiminde, yüzde 32’si sanayi kesiminde ve yüzde 9’u da tarım kesiminde yapılmaktadır.</p>
<h3 id="24">2.4. A<sub>p</sub> = Tarımsal Üretim</h3>
<h4 id="sigil_toc_id_4">2.4.1. Tarım Kesimi</h4>
<p>Tarımsal üretim dendiğinde bitki yetiştiriciliği, avcılık, ormancılık (<i>TAO<sub>t</sub></i>) ve balıkçılık ya da su ürünleri (<i>B<sub>t</sub></i>) anlaşılmalıdır. Bitki tarımı genel ifadesinin altında tarla ürünleri, yem bitkileri, sebze ve meyve tarımı gibi alt dallar bulunmaktadır. Dolayısıyla bu alt dallarda yapılan bütün üretimin piyasa fiyatı cinsinden değerini tarımsal üretim altında toplamak gerekmektedir. Bunu bir denklemle gösterelim:</p>
<p><i>A<sub>p</sub></i> = <i>TAO<sub>t</sub></i> + <i>B<sub>t</sub></i></p>
<p>Bu denklemle bütün tarımsal üretimi toplama dahil ettiğimizi ifade edebiliriz.</p>
<p>200 yıl öncesinde bir ekonominin en yüksek gelir yaratan, en yüksek üretimi yapan kesimi tarım kesimiyken, günümüzde bu kesim üretime ve yaratılan gelire katkı anlamında önemini kaybetmiştir. Gelişmiş ülkelerde tarım kesiminin GSYH’ye katkısı yüzde 5’ler dolayındadır. Türkiye’de de bu oran yüzde 1O’un altına inmiştir. Buna karşılık tarımsal üretimin birçok sanayi üretimi için bir başlangıç kaynağı olduğu da gözden uzak tutulmamalıdır. Örneğin konserve kutusu imalatı konserve yapılarak saklanacak ve o haliyle piyasaya sunulacak tarımsal ürünlerin korunması ve ambalajlanması için yapılmaktadır. Konserve açacağı da sonuçta aynı amaca hizmet için yapılan bir sanayi üretimine yol açmaktadır. Yani tarım kesiminin GSYH içinde ağırlığını kaybetmiş olan görüntüsü bizi aldatmamalıdır.</p>
<p>Tarımsal üretim için üretim fonksiyonunu şöyle yazmak mümkün olabilir.</p>
<p><i>Y<sub>a</sub></i> = <i>f</i>(<i>T<sub>a</sub></i>, <i>L<sub>a</sub></i>, <i>K<sub>a</sub></i>)</p>
<p>Yukarıda yazdığımız toplam üretim fonksiyonundan farklı olarak, tarım kesimi üretim fonksiyonunda büyük harflerin altında yer alan <i>a</i>’lar tarım kesimini ifade etmektedir.</p>
<h4 id="sigil_toc_id_5">2.4.2. Tarım Kesimi Üretim Değeri</h4>
<p>Türkiye’de GSYH içindeki payı giderek azalan tarım kesiminin kendi içindeki dağılımında en ağırlıklı alt kesim bitkisel üretim alt kesimidir. Tablo 6, tarımsal üretimin değerlerini göstermektedir.</p>
<figure id="t06">
<table>
<caption>Tablo 6: Türkiye’de Tarımsal Üretimin Değerleri<br/>(Cari fiyatlarla milyar TL)</caption>
<thead>
<tr><th></th>
<th>2006</th>
<th>2007</th>
<th>2008</th>
</tr>
</thead>
<tbody>
<tr><td>Tarım, Avcılık ve Ormancılık (<i>TAO<sub>t</sub></i>)</td>
<td>60,8</td>
<td>62,6</td>
<td>72,0</td>
</tr>
<tr><td>Balıkçılık (<i>B<sub>t</sub></i>)</td>
<td>1,8</td>
<td>1,8</td>
<td>1,7</td>
</tr>
<tr><td>Toplam Tarımsal Üretim (<i>A<sub>p</sub></i>)</td>
<td>62,6</td>
<td>64,4</td>
<td>73,7</td>
</tr>
<tr><td>GSYH (Alıcı fiyat)</td>
<td>758,4</td>
<td>843,2</td>
<td>950,0</td>
</tr>
</tbody>
</table>
</figure>
<p>Buna göre, yukarıdaki denklemi yeniden yazıp sayılarla ifade edecek olursak, 2008 yılı için tarımsal üretim denklemini şöyle ifade edebiliriz:</p>
<p><i>A<sub>p</sub></i> = <i>TAO<sub>t</sub></i> + <i>B<sub>t</sub></i></p>
<p>73,7 = 72,0 + 1,7</p>
<p>Demek ki Türkiye’de tarımsal üretimin yaklaşık yüzde 98’i tarım, avcılık ve ormancılık alt kesiminin üretiminden kaynaklanmaktadır.</p>
<h3 id="25">2.5. <i>I<sub>p</sub></i> = Sanayi Üretimi</h3>
<h4 id="sigil_toc_id_6">2.5.1. Sanayi Kesimi</h4>
<p>Sanayi kesimi sanayi üretiminin yapıldığı kesim ve sanayi üretimi de hammaddeden mamul madde üretebilmek amacıyla yapılan faaliyetler olarak tanımlanabilir.</p>
<p>Sanayi faaliyetinin yürütüldüğü üretim birimine fabrika denir. Sanayi üretimi çeşitli fabrikalarda birbiriyle bağlantılı olan birçok işlemin belli bir düzen içinde yürütülmesi sonucu ortaya çıkar.</p>
<p>Örneğin otomobil üretimi yapılan bir fabrikada birçok farklı yerde yapılmış olan parçalar bir hat üzerinde bir araya getirilerek nihai ürün olan otomobil üretilmiş olur.</p>
<p>Sanayi üretimi sanayi devriminin ortaya çıktığı 1850’lerden 1970’lere kadar ekonomilerin çekici gücünü oluşturmuş ve GSYH içinde en ağırlıklı kesim haline gelmiştir.</p>
<p>Sanayi üretimini; imalat sanayisi üretimi (<i>M<sub>ip</sub></i>), inşaat sanayisi üretimi (<i>B<sub>ip</sub></i>) ve diğer sanayi üretimi (<i>O<sub>ip</sub></i>) olarak üç alt kaleme bölerek ele alabiliriz:</p>
<p><i>I<sub>p</sub></i> = <i>M<sub>ip</sub></i> + <i>B<sub>ip</sub></i> + <i>O<sub>ip</sub></i></p>
<p>Sanayi üretimi için üretim fonksiyonunu da bu kez büyük harflerin altına sanayi kesimini ifade etmek üzere <i>i</i> harfi yazarak şöyle formüle etmek mümkün olabilir:</p>
<p><i>Y<sub>i</sub></i> = <i>f</i>(<i>T<sub>i</sub></i>, <i>L<sub>i</sub></i>, <i>K<sub>i</sub></i>)</p>
<h4 id="sigil_toc_id_7">2.5.2. Sanayi Kesimi Üretim Değeri</h4>
<p>Türkiye’de GSYH içindeki payı yüzde 30’lar düzeyinde olan sanayi kesiminin kendi içindeki dağılımında en ağırlıklı alt kesim imalat sanayisi alt kesimidir. Tablo 7, sanayi üretiminin değerlerini göstermektedir.</p>
<figure id="t07">
<table>
<caption>Tablo 7: Türkiye’de Sanayi Üretiminin Değerleri<br/>(Cari fiyatlarla milyar TL)</caption>
<thead>
<tr><th></th>
<th>2006</th>
<th>2007</th>
<th>2008</th>
</tr>
</thead>
<tbody>
<tr><td>İmalat Sanayisi (<i>M<sub>ip</sub></i>)</td>
<td>130,4</td>
<td>141,9</td>
<td>153,1</td>
</tr>
<tr><td>İnşaat Sanayisi (<i>B<sub>ip</sub></i>)</td>
<td>35,8</td>
<td>41,0</td>
<td>44,8</td>
</tr>
<tr><td>Diğer Sanayi Kesimleri (<i>O<sub>ip</sub></i>)</td>
<td>22,5</td>
<td>26,6</td>
<td>32,1</td>
</tr>
<tr><td>Toplam Sanayi Üretimi (<i>I<sub>p</sub></i>)</td>
<td>188,7</td>
<td>210,4</td>
<td>230,0</td>
</tr>
<tr><td>GSYH (Alıcı fiyat)</td>
<td>758,4</td>
<td>843,2</td>
<td>950,2</td>
</tr>
</tbody>
</table>
</figure>
<p>Buna göre yukarıdaki denklemi yeniden yazıp sayılarla ifade edecek olursak, 2008 yılı için sanayi üretimi denklemini şöyle ifade edebiliriz:</p>
<p><i>I<sub>p</sub></i> = <i>M<sub>ip</sub></i> + <i>B<sub>ip</sub></i> + <i>O<sub>ip</sub></i></p>
<p>230,0 = 153,1 + 44,8 + 32,1</p>
<p>Bu durumda Türkiye’de sanayi üretiminin yaklaşık yüzde 67’si imalat sanayisi alt kesiminin üretimine dayanmaktadır.</p>
<h3 id="26">2.6. <i>S<sub>p</sub></i> = Hizmet Üretimi</h3>
<h4 id="sigil_toc_id_8">2.6.1. Hizmet Kesimi</h4>
<p>Maddi niteliği bulunmaksızın alım satımı yapılabilen faaliyetler hizmet olarak adlandırılır, bu faaliyetlerin toplamına da hizmet kesimi adı verilir. Doktorluk, avukatlık hizmeti hizmet üretiminin tipik örnekleridir. Bununla birlikte, taşımacılıktan montaja, bakım onarımdan bankacılığa, sigortacılıktan bilgisayar programı yapımcılığına kadar uzanan bir yelpaze de hizmet üretiminin içine girmektedir. Bu kesimin en yaygın bileşeni ticaret alt kesimidir. Bu kesimi ticaret (<i>T<sub>p</sub></i>), ulaştırma, depolama ve haberleşme (<i>TC<sub>p</sub></i>), mali aracı kuruluşlar (<i>FI<sub>p</sub></i>), kamu hizmetleri (<i>PS<sub>p</sub></i>) ve diğer hizmetler (<i>OS<sub>p</sub></i>) olarak ayrıma tabi tutarsak hizmet üretimini şöyle bir denklemle ifade etmemiz mümkün olur.</p>
<p><i>S<sub>p</sub></i> = <i>T<sub>p</sub></i> + <i>TC<sub>p</sub></i> + <i>PI<sub>p</sub></i> + <i>GS<sub>p</sub></i> + <i>OS<sub>p</sub></i></p>
<p>Hizmetler kesimi üretimi için üretim fonksiyonunu büyük harflerin altındaki <i>s</i>’ler hizmet kesimini ifade etmek üzere şöyle yazmak mümkün olabilir:</p>
<p><i>Y<sub>s</sub></i> = <i>f</i>(<i>T<sub>s</sub></i>, <i>L<sub>s</sub></i>, <i>K<sub>s</sub></i>)</p>
<h4 id="sigil_toc_id_9">2.6.2. Hizmet Kesimi Üretim Değeri</h4>
<p>Türkiye’de GSYH içindeki payı yüzde 55 düzeyinde olan hizmetler kesiminin kendi içindeki dağılımında en ağırlıklı alt kesim ticaret alt kesimidir. Tablo 8 hizmetler kesiminin üretim değerlerini göstermektedir. Buna göre denklemi yeniden yazıp sayılarla ifade edecek olursak, 2008 yılı için hizmet üretimi denklemini şöyle gösterebiliriz:</p>
<p><i>S<sub>p</sub></i> = <i>T<sub>p</sub></i> + <i>TC<sub>p</sub></i> + <i>PI<sub>p</sub></i> + <i>GS<sub>p</sub></i> + <i>OS<sub>p</sub></i></p>
<p>550,2 = 116,2 + 134,8 + 33,1 + 36,3 + 229,8</p>
<figure id="t08">
<table>
<caption>Tablo 8: Türkiye’de Hizmetler Kesimi Üretiminin Değerleri<br/>(Cari fiyatlarla milyar TL)</caption>
<thead>
<tr><th></th>
<th>2006</th>
<th>2007</th>
<th>2008</th>
</tr>
</thead>
<tbody>
<tr><td>Ticaret (<i>T<sub>p</sub></i>)</td>
<td>94,9</td>
<td>103,1</td>
<td>116,2</td>
</tr>
<tr><td>Ulaştırma, depolama<br/>ve haberleşme (<i>TC<sub>p</sub></i>)</td>
<td>104,1</td>
<td>117,6</td>
<td>134,8</td>
</tr>
<tr><td>Mali aracı kuruluşlar (<i>FI<sub>p</sub></i>))</td>
<td>21,9</td>
<td>27,4</td>
<td>33,1</td>
</tr>
<tr><td>Kamu hizmetleri (<i>GS<sub>p</sub></i>)</td>
<td>29,6</td>
<td>33,0</td>
<td>36,3</td>
</tr>
<tr><td>Diğer hizmetler (<i>OS<sub>p</sub></i>)</td>
<td>166,5</td>
<td>199,5</td>
<td>229,8</td>
</tr>
<tr><td>Toplam Hizmet Üretimi (<i>S<sub>p</sub></i>)</td>
<td>417,0</td>
<td>480,6</td>
<td>550,2</td>
</tr>
<tr><td>GSYH (Alıcı fiyat)</td>
<td>758,4</td>
<td>843,2</td>
<td>950,2</td>
</tr>
</tbody>
</table>
</figure>
<p>Diğer hizmetler başlığı altında toplanan hizmetlerin en büyük payı almasının nedeni konut sahipliği ve eğitim gibi hizmetlerin burada yer almasıdır.</p>
<h3 id="27">2.7. Dolaylı Ölçülen Mali Aracılık Hizmetleri, Vergi ve Sübvansiyonlar</h3>
<p>GSYH’nin üretim değerleri açısından hesaplanmasında son iki kalem dolaylı ölçülen mali aracılık hizmetleri ile vergi ve sübvansiyonlardır.</p>
<p>Dolaylı ölçülen mali aracılık hizmetleri bankaların müşterilerinden aldıkları ücret Ve komisyonlardır. Bunların GSYH’den düşülmesi gerekir. Buna karşılık vergilerin ve sübvansiyonların da eklenmesi gerekir.</p>
<p>Yukarıda üretim yoluyla tarım, sanayi ve hizmetler için ayrı ayrı yaptığımız hesaplamaları bütüne getirip de toplam GSYH’ye ölçmeye yöneldiğimizde bunları da hesaplara katmamız gerekir.</p>
<h3 id="28">2.8. Toplam Üretim Fonksiyonu</h3>
<p>Buraya kadar üç kesim için ayrı ayrı olmak üzere yazdığımız üretim fonksiyonlarını bütün kesimler için bir araya getirirsek şöyle bir denkleme dönüştürmemiz mümkün olabilir:</p>
<p><i>Y</i> = <i>f</i>(<i>T</i>, <i>L</i>, <i>K</i>)</p>
<p>Bu bize bu üç kesimde, ya da daha kestirme bir ifadeyle ekonominin tümünde yapılan üretimin fonksiyonunu gösteriyor.</p>
<h3 id="29">2.9. Üretim Kesimlerine İlişkin Parçaların Bir Araya Getirilmesi</h3>
<p>Buraya kadar, üretim açısından tek tek kesimleri ele alarak her birinde üretimin nasıl yapıldığını anlatmaya çalıştık. Şimdi, üretim açısından anlattıklarımızı bir araya getirerek sistemin nasıl çalıştığını topluca gösterelim.</p>
<p>Yukarıda konu edilen üretim kesimlerinin üretim değerleri ile yani tarım kesimi üretimi (A<sub>p</sub>), sanayi kesimi üretimi (I<sub>p</sub>), hizmetler kesimi üretimi (S<sub>p</sub>) ile vergi ve sübvansiyonlar ile mali aracılık hizmetlerinin toplamı (M<sub>t</sub>) bize üretim açısından ölçülmüş olan GSYH’yi verir.</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>O</i></p>
<p>Bunu her bir üretim kesiminin alt kesimlerini gösterecek biçimde daha açık olarak yazarsak, şöyle bir eşitliğe ulaşırız:</p>
<p><i>Y</i> = <i>TAO<sub>t</sub></i> + <i>B<sub>t</sub></i> + <i>O<sub>ap</sub></i> + <i>M<sub>ip</sub></i> + <i>B<sub>ip</sub></i> + <i>O<sub>ip</sub></i> + <i>T<sub>p</sub></i> + <i>TC<sub>p</sub></i> + <i>FI<sub>p</sub></i> + <i>GS<sub>p</sub></i> + <i>O<sub>sp</sub></i></p>
<p>Bu kesimlerin her birinde yapılan fiziksel üretimin piyasa değeri yani fiyat cinsinden toplamı bize o toplumun belirli bir dönemde (bir yıl ya da üç aylık ölçümler olabilir) ne kadar toplam üretim değeri yarattığını gösterir.</p>
<p>Şimdi yukarıdaki özet eşitliği ya da dengeyi bu kez de geometrik olarak gösterelim (Şekil 19). Bunu yapmak için Kartezyen koordinat sisteminden yararlanacağız. Dikey eksene üretim kesimlerinin üretim değerlerini, yatay eksene de geliri koyarsak bu iki eksenin kesiştiği orijin noktasından 45 derecelik açıyla geçen çizgi bize toplam üretimi ya da toplam arz eğrisini (AS) verecektir. Bu eğrinin açısının 45 derece olmasının nedeni iki eksene aynı uzaklıkta olmasındandır. Eğri iki eksene de aynı uzaklıktadır çünkü üretim değerlerinin toplamı tanım gereği (yukarıdaki denklem) gelire eşittir.</p>
<figure id="s19">
<img alt="Şekil 19" src="../Images/s19.jpg"/>
<figcaption>Şekil 19: 45 Derecelik Arz Eğrisi</figcaption>
</figure>
<p>Eğer bu ekonomide yalnızca tarımsal üretim yapılıyor olsaydı, üretim değeri <i>P<sub>a</sub></i> yaratılan GSYH’ye (<i>Y<sub>1</sub></i>) eşit olacaktı (<i>A</i> noktası). Tarımsal üretimin yanında sanayi üretimi de yapılıyor olsa, <i>P<sub>a</sub></i> + <i>P<sub>i</sub></i>), bu kez GSYH, <i>Y<sub>2</sub></i>’de olacaktı (<i>B</i> noktası). Bunlara ek olarak hizmet kesimi üretimi de söz konusu olduğunda üretim değeri <i>P<sub>s</sub></i> + <i>P<sub>i</sub></i> + <i>P<sub>a</sub></i> ve GSYH de <i>Y<sub>3</sub></i> olacak demektir (<i>C</i> noktası).</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>O</i> denklemine göre, belirli bir dönemde kesimlerde üretilen değerler ve vergi ve sübvansiyonlar ile mali aracılık hizmetlerinin toplamı tanım gereği aynı dönemde yaratılan gelire eşit olmaktadır. (Burada yer alan O, kategoriler dışı kalan kalemleri ifade etmektedir, burada kesimlere dağıtılmış olarak varsayılmış ve şekilde ayrıca gösterilmemiştir.)</p>
<div class="konu">
<h3 id="set">SOSYALİST EKONOMİ TEORİSİ</h3>
<p>Sanayi devriminin yarattığı işgücü sömürüsü kapitalizme karşı alternatiflerin ve o arada Marksizmin güç kazanmasına yol açtı. Marksizm de kendinden önceki bütün ekonomi okulları gibi değerin nereden doğduğu ya da değeri neyin yarattığı sorusuyla uğraşmıştır. Marksizmin bu soruya yanıtı David Ricardo’nun yanıtıyla aynıdır: Emek değeri yaratan tek unsurdur. Bir malın değeri o mala harcanan emek bedeline eşittir.</p>
<p>Karl Marx, 1818 yılında Trier’de (Prusya Krallığı) doğdu. Komünizmin kuramsal kurucusudur. Birçok politik ve sosyal konuda fikri olmakla beraber, en çok Komünist Manifesto’nun (1848) giriş cümlesinde özetlediği tarih analiziyle tanınır: “Şimdiye kadarki bütün toplumların tarihi, sınıf savaşımları tarihidir.” Marx, bütün eski sosyoekonomik sistemlerde olduğu gibi kapitalizmin de kendini yok etmeye yol açacak içsel dinamikler yaratacağını öne sürmüştür. Nasıl ki kapitalizm eskimiş feodalizmin yerini aldıysa, sınıfsız bir toplum olan komünizm de geçiş sürecinden sonra onun yerini alacaktır.</p>
<p>Marx, sosyoekonomik değişimlere belirli bir tarihsel zorunluluk perspektifinden bakıyordu: Kapitalizm, yapısal durumunun dinamiği ve çatışması sonucu yerini komünizme kesin olarak bırakacaktır.</p>
<p>Kapitalizmin kriz yaratacağını öngören Karl Marx, <i>Das Kapital</i> başta olmak üzere çeşitli eserlerinde bu konuya değinmiştir. Marksist teoriye göre kapitalist sistem şu nedenlerle krizle karşılaşabilir: (1) Kârın düşme eğilimi ortaya çıkar. Sermayenin birikimi, sermaye kullanımının giderek artmasına yol açar. Diğer her şeyin sabit olduğu bir ortamda sermayedeki bu artış, emekten elde edilen artık değerin düşmesi ve dolayısıyla da kâr oranının düşmesiyle sonuçlanır. Bu da kapitalizmin krize girmesine neden olur. (2) Düşük tüketim kapitalizmde krize neden olabilir. Eğer kapitalistler emekçilere karşı sınıf savaşımında üstünlük sağlarlarsa, ücretleri düşürmeye ve emek kullanımını ve dolayısıyla artık değeri artırmaya çalışırlar. Bunun sonucunda tüketici talebi düşer ve yetersiz toplam talep kapitalizmde krize neden olur. (3) Aşırı üretim de kapitalizmde krize neden olabilir. Marx bu nedenlerin kapitalizmin normal gidişi içinde mutlaka ortaya çıkacağını ve dolayısıyla kapitalist sistemin kriz yaratacağını öngörmüştür.</p>
<p>Marx’ın bu öngörüleri doğru çıkmış ve kapitalizm her üç nedenle de krizlere girip çıkmıştır. Bununla birlikte, sistemin küreselleştiği bir ortamda krizin nedenleri farklılaşmış, daha çok finansal sistem krizlerine dönüşmüştür. Kuşkusuz, her türlü krizin altında aşırı kâr hırsının varlığından, yani bir anlamda Marx’ın sözünü ettiği kârların düşme eğiliminden söz etmek mümkündür. Bütün bunlara karşın, kapitalizmin esnek yapısı sistemin girdiği krizlerden (bazen Marksist araçları da kullanarak) çıkmasını sağlamıştır.</p>
<p>Sosyalist ekonomi teorisinin Marx dışında önde gelen düşünürleri arasında Friedrich Engels, Ludwig Feuerbach, Ernest Mandell, Oskar Lange ve Maurice Dobb sayılabilir. Özellikle Lange ve Dobb, klasik ekonomi teorisiyle Marksist ekonomi teorisini bağdaştırmaya dönük çalışmalar yapmışlardır.</p>
<p>Sosyalist ekonomik model kapsamlı biçimde Rusya’da (Sovyetler Birliği) 1917 ile 1980’ler arasında uygulanma olanağı bulmuştur. Lenin ve onun ardından gelen liderler sosyalist ekonomi modelini uygulamışlar, kamu mülkiyetinin ve üretiminin egemen olduğu, piyasa sisteminin yerini planlamaya dayalı bir sistemin aldığı bir düzen kurmuşlardır. Başlarda oldukça başarılı görünse de, model zaman içinde piyasa sisteminin yerini tutamayan, gereksiz üretimleri destekleyen, gerekli olanları desteklemeyen bir yapıya dönüşmeye başlamıştır. 1980’lerde başlayan sistemik çözülme, sonunda Sovyetler Birliği’nin dağılmasına kadar varmış ve bu birliğe dahil olan ekonomilerin (Rusya da dahil) tekrar piyasa sistemine dönme çabası içine girmeleriyle sonuçlanmıştır.</p>
<p>Bugün dünyada adı sosyalist olsa da Marx’ın anladığı anlamda sosyalist ekonomik sistem uygulayan ülke yoktur.</p>
</div>
<h2 id="3">3. HARCAMALAR YA DA <i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</h2>
<h3 id="31">3.1. <i>C</i> = Tüketim</h3>
<h4 id="sigil_toc_id_10">3.1.1. Tüketim ve Tüketici</h4>
<p>Tüketim, bir faydanın elde edilmesi için bir mal veya hizmetin kullanılarak yok edilmesi eylemine denir. Söz konusu yok etme çok kısa süreli olursa yok edilen mala tüketim malı, uzun süreli olursa dayanıklı tüketim malı adı verilir. Tüketim eylemini yapan kişiye tüketici denir. Bütün insanlar tüketicidir. Tüketim, insanın en eski eylemidir. Çünkü insanın yaşamını sürdürebilmesi için tüketmesi gerekir. Hava alırken, su içerken, yemek yerken, elbise giyerken, bir sanat eserini izlerken hep tüketim eylemi yapmış oluruz.</p>
<p>Öte yandan, Adam Smith’in deyişiyle “tüketim bütün üretim eylemlerinin nihai sonu ve amacıdır.” Bu çerçeveden bakıldığında ekonomik faaliyetin en önemli belirleyicisinin tüketim olduğu anlaşılmaktadır.</p>
<p>Ekonomi bilimi açısından tüketim denince daha çok tüketim eyleminde kullanılmak üzere bir mal ya da hizmete yapılan harcama anlaşılır. Yani insanın giymek üzere satın aldığı bir cekete para ödemesi tüketim eyleminin tamamlanması için yeterli kabul edilir. O ceketi giyip giymemesi önemli değildir.</p>
<p>Tüketim (<i>C</i>), gelirin (<i>Y</i>) iki farklı kullanım biçiminden biridir. Diğeri tasarruftur (<i>S</i>). Vergiden sonra kalan geliri, yani harcanabilir geliri <i>Y<sub>d</sub></i> ile ifade ettiğimizde şöyle yazabiliriz:</p>
<p><i>Y<sub>d</sub></i> = <i>C</i> + <i>S</i> (1)</p>
<p>Bunun anlamı, harcanabilir gelirin tüketim ve tasarruf olarak kullanılabileceğidir. Bu eşitlikten giderek şöyle bir eşitlik daha yazmak mümkündür:</p>
<p><i>C</i> = <i>Y<sub>d</sub></i> - <i>S</i> (2)</p>
<p>Kısacası tüketim, harcanabilir gelirin tasarrufa ayrılan miktarından sonraki bölümüdür. Yani harcanabilir gelir arttıkça tüketim de artar. Öte yandan harcanabilir geliri (<i>Y<sub>d</sub></i>) şöyle ifade etmemiz mümkündür:</p>
<p><i>Y<sub>d</sub></i> = <i>Y</i> - <i>T</i> (3)</p>
<p>Bu son eşitliği (3)’teki <i>Y<sub>d</sub></i>’nin yerine koyalım ve bunu (2)’ye taşıyalım:</p>
<p><i>C</i> = <i>Y</i> - <i>T</i> - <i>S</i> (4)</p>
<p>Buradan şöyle yazabiliriz:</p>
<p><i>Y</i> = <i>C</i> + <i>S</i> + <i>T</i> (5)</p>
<p>Bu son eşitlik bize GSYH’nin tüketim, tasarruf ve vergilerin toplamına eşit olduğunu gösterir. (4) numaralı denklem bize bir ekonomide toplam özel tüketim harcamalarını hesaplayabilmek için gerekli denklemi sağlar.</p>
<h4 id="sigil_toc_id_11">3.1.2. Tüketim Eğilimi</h4>
<p>Yukarıda özetlendiği biçimiyle gelir, tüketim harcamalarının başlıca belirleyicisidir. O halde tüketim harcamaları, kullanılabilir gelirin bir fonksiyonudur. Bu fonksiyonel ilişkiyi şöyle gösterebiliriz:</p>
<p><i>C</i> = <i>f</i>(<i>Y<sub>d</sub></i>)</p>
<p>Bu fonksiyonel ilişkide, kullanılabilir gelir miktarına bağlı olduğu için tüketim bağımlı değişkeni, kullanılabilir gelir ise bağımsız değişkeni ifade eder.</p>
<p>Keynes’in <i>Genel Teori</i>’de ortaya koyduğu ifadeyle belirtmek gerekirse, tüketimin gelirle olan bu fonksiyonel ilişkisi tüketim eğilimi diye adlandırılabilir. Tüketim eğilimini (<i>PC</i>) şöyle formüle etmemiz mümkündür:</p>
<p><i>PC</i> = <i>C</i> / <i>Y<sub>d</sub></i></p>
<p>Yani tüketim harcamaları kullanılabilir gelire bölündüğünde ortaya çıkan oran tüketim eğilimini gösterir. 1.000 TL geliri olan birinin tüketim harcamalarının 800 TL olduğunu düşünelim.</p>
<p><i>PC</i> = 800 / 1.000 = 0,8</p>
<p>Harcanabilir gelirdeki bir birimlik artışın neden olduğu tüketim harcaması birimi artışına <b>marjinal tüketim eğilimi</b> adı veriliyor. Eğer bir kişinin gelirinde 1 TL’lik artış olmuş ve bu artış o kişinin tüketim harcamalarında 0,70 TL’lik artışa neden olmuşsa, bu kişi elde ettiği ek 1 TL’nin 0,70 TL’sini tüketime, 0,30 TL’sini de tasarrufa ayırıyor demektir.</p>
<p>Marjinal tüketim eğilimi (<i>MPC</i>) şöyle formüle edilir:</p>
<p><i>MPC</i> = <i>dC</i> / <i>dY</i></p>
<p>Yani tüketimdeki artışın gelirdeki artışa oranı bize marjinal tüketim eğilimini verir. Yukarıdaki sayısal örneği bu formüle uygularsak marjinal tüketim eğilimini şu şekilde hesaplamış oluruz:</p>
<p><i>MPC</i> = 0,70 / 1,00 = 0,7</p>
<p>Marjinal tüketim eğilimi 0 ile 1 arasında değişir.</p>
<p>Bir ekonomideki bütün kişilerin ve özel kesimi oluşturan kuruluşların tüketim harcamalarını toplayıp da GSYH’ye bölersek ekonominin toplam tüketim eğilimini elde etmiş oluruz.</p>
<p>Türkiye ekonomisinin 2008 yılındaki GSYH’si 950 milyar TL, özel tüketim harcamaları toplamı ise 662 milyar TL’dir. Bu durumda Türkiye’nin tüketim eğilimi:</p>
<p><i>PC<sub>Türkiye2008</sub></i> = 662 / 950 = 0,6968</p>
<p>yani yüzde 70 olarak bulunur.</p>
<p>Buna göre Türkiye ekonomisinde yaratılan her 100 TL’lik gelirin 70 TL’lik bölümü özel tüketim harcamalarına gitmektedir.</p>
<h4 id="sigil_toc_id_12">3.1.3. Tüketim Fonksiyonu</h4>
<p>Tüketim fonksiyonu, farklı gelir düzeylerinde tüketime yönelik olarak yapılan harcamaları ortaya koyan bir ilişkidir.</p>
<p>Her ne kadar tüketim harcamaları gelirin bir fonksiyonu olsa da, hiç gelir olmadığı hallerde de yaşamak için gerekli tüketimi yapmak şart olduğu için tüketim harcamalarının gelirden bağımsız bir bölümü vardır. Bunu da işin içine katarsak karşımıza şöyle bir formül çıkar:</p>
<p><i>C</i> = <i>a</i> + <i>bY</i></p>
<p>Burada <i>a</i>, gelirden bağımsız olarak yapılması gereken tüketim harcamalarını gösteren bir katsayıdır, <i>b</i> ise tüketim eğilimini gösterir. Bunu bir şekle taşıyalım (Şekil 20).</p>
<figure id="s20">
<img alt="Şekil20" src="../Images/s20.jpg"/>
<figcaption>Şekil 20: Tüketim Fonksiyonu (kısa dönem)</figcaption>
</figure>
<p>İnsan hiç geliri olmasa bile yaşamını sürdürmek için tüketmek zorunda olduğu için, tüketim eğrisi gelirin sıfır olduğu ve tüketimin <i>a</i> kadar olduğu bir yerden başlar. <i>a</i> kadarlık tüketim harcaması yapacak kaynağı ya borçlanarak veya eski tasarruflarından ya da varsa servetinden kullanarak sağlar. Öte yandan tüketim eğrisinin eğimi bize gelir artışının ne kadarlık bir tüketim harcaması artışına neden olduğunu gösterir. Bunu ölçebilmek için tüketim eğrisinin yatay eksenle yaptığı açının tanjantını almamız gerekir ki buna tüketim eğrisinin eğimi (ya da yukarıda değindiğimiz gibi tüketim eğilimi) denir. Bu da <i>b</i> katsayısıyla gösterilir. Yani tüketim, gelirden bağımsız bir bölüm ile gelire bağımlı bir bölümün toplamından oluşur.</p>
<p><i>a</i>’nın sıfıra eşit olduğunu düşünerek yukarıda Türkiye için verdiğimiz sayısal örneği uygulayalım:</p>
<p><i>C</i> = <i>a</i> + <i>bY</i></p>
<p><i>C</i> = 0 + 0,6968 (950) = 662 milyar TL</p>
<p>tüketim harcaması bulunur. Buradaki <i>b</i> katsayısı eğrinin eğimini, yani marjinal tüketim eğilimini gösterir.</p>
<p>Simon Kuznets’e (1971 Nobel ekonomi ödülü sahibi) göre tüketim harcamaları ile gelir arasındaki orantı, yani tüketim eğilimi, yıllar boyunca aşağı yukarı sabit bir eğilim gösterir. Bunun böyle olup olmadığını Türkiye ekonomisi verileriyle test edelim.</p>
<figure id="t09">
<table>
<caption>Tablo 9: Türkiye’de Tüketim Eğilimi<br/>1 ve 2 numaralı sütunlar milyar TL)</caption>
<thead>
<tr><th>Yıllar</th>
<th>GSYH (1)</th>
<th>Özel<br/>Tüketim<br/>H.(2)</th>
<th>Tüketim<br/>Eğilimi<br/>(2/1)</th>
</tr>
</thead>
<tbody>
<tr><td>2000</td>
<td>166,7</td>
<td>117,5</td>
<td>0,70</td>
</tr>
<tr><td>2001</td>
<td>240,2</td>
<td>164,3</td>
<td>0,68</td>
</tr>
<tr><td>2002</td>
<td>350,5</td>
<td>238,4</td>
<td>0,68</td>
</tr>
<tr><td>2003</td>
<td>454,8</td>
<td>324,0</td>
<td>0,71</td>
</tr>
<tr><td>2004</td>
<td>559,0</td>
<td>398,6</td>
<td>0,71</td>
</tr>
<tr><td>2005</td>
<td>648,9</td>
<td>465,4</td>
<td>0,72</td>
</tr>
<tr><td>2006</td>
<td>758,4</td>
<td>534,8</td>
<td>0,70</td>
</tr>
<tr><td>2007</td>
<td>843,2</td>
<td>597,7</td>
<td>0,71</td>
</tr>
<tr><td>2008</td>
<td>950,2</td>
<td>662,2</td>
<td>0,70</td>
</tr>
</tbody>
</table>
</figure>
<p>Tablo 9 bize dokuz yıllık bir seriden hareketle Türkiye’de tüketim eğiliminin yüzde 70 dolayında olduğunu, yeni her 100 TL’lik gelirin 70 TL’sinin tüketime harcandığını ve yıllar itibariyle bu eğilimin çok az sapma gösterdiğini, dolayısıyla Kuznets’in tezinin doğru olduğunu gösteriyor. Uzun dönemde tüketim fonksiyonu biraz daha farklı bir şekil alır (Şekil 21). Şekilde toplam arz eğrisi (<i>AS</i>) ile uzun dönem tüketim fonksiyonu eğrisi (<i>LRC</i>) arasında kalan bölüm tasarrufu (<i>S</i>) gösteriyor.</p>
<figure id="s21">
<img alt="Şekil 21" src="../Images/s21.jpg"/>
<figcaption>Şekil 21: Tüketim Fonksiyonu (uzun dönem)</figcaption>
</figure>
<h4 id="sigil_toc_id_13">3.1.4. Tüketim Harcamalarıyla İlgili Hipotezler</h4>
<p>Tüketim fonksiyonuyla ilgili olarak buraya kadar anlatılanlar, yani tüketim harcamalarının gelirin bir fonksiyonu olduğuna ilişkin yaklaşım aslında <b>Keynesyen mutlak gelir hipotezi</b>nin (absolute income hypothesis) bir özetidir. Keynesyen yaklaşım kısa döneme ilişkin analizlerde doğru olmakla birlikte, uzun dönemde bazı açılardan geçerliliğini yitirmektedir. Uzun dönemde tüketim harcamalarıyla cari gelir arasındaki ilişki kısa dönemdeki sıkı ilişki niteliğini yitirmektedir.</p>
<p>James Duesenberry, <b>göreli gelir hipotezi</b> (relative income hypothesis) adı verilen yaklaşımında, tüketimle gelir arasındaki ilişkinin doğru olduğunu, fakat esas alınan gelirin cari gelir değil, o zamana kadar elde edilmiş en yüksek gelir tutarı olduğunu öne sürmüştür. Duesenberry ile başlayan bu arayış sonraki dönemlerde de devam etmiş ve uzun dönemli ilişkileri açıklayabilmek için cari gelirden çok uzun dönemli gelir miktarı esas alınmaya başlanmıştır.</p>
<p>Bu yaklaşımlardan biri bir başka Nobel ödüllü iktisatçı Milton Friedman’a ait olan <b>sürekli gelir hipotezi</b>dir (permanent income hypothesis). Friedman’a göre bir kişinin tüketim harcamaları onun cari geliriyle değil yaşamı boyunca elde edeceği geliriyle orantılıdır (Şekil 22).</p>
<figure id="s22">
<img alt="Şekil 22" src="../Images/s22.jpg"/>
<figcaption>Şekil 22: Sürekli Gelir Hipotezi (Milton Friedman)</figcaption>
</figure>
<p>Şekilde dikey eksende gelir ve tüketim harcamaları, yatay eksende de zaman yer almaktadır. Kişinin yaşam boyu elde ettiği gelir, kırıklı eğriyle gösterildiği gibi azalıp çoğalma yoluyla dalgalanmalar gösterebilir. Buna karşılık bu dalgalanmaların bir eğilim çizgisine (trendline) dönüştürülmüş hali bize sürekli gelir çizgisini verir. İşte, Friedman’ın hipotezine göre kişi sürekli tüketim kalıbını buna göre oluşturur. O nedenle örneğin <i>T<sub>2</sub></i> zamanında geliri çok arttığı halde tüketimini artırmaz, tasarrufunu artırır, buna karşılık gelirinin düştüğü <i>T<sub>3</sub></i> zamanında da tüketimini azaltmaz, <i>T<sub>2</sub></i> zamanındayken yaptığı tasarrufla burada oluşan gelir boşluğunu doldurarak tüketim düzeyini korumaya devam eder.</p>
<p>Benzer bir yaklaşım Franco Modigliani tarafından ortaya atılmış olan <b>yaşam boyu gelire bağlı tüketim hipotezi</b>dir (life cycle income hypothesis). Bunu da bir şekille açıklayalım (Şekil 23).</p>
<figure id="s23">
<img alt="s23" src="../Images/s23.jpg"/>
<figcaption>Şekil 23: Yaşam Boyu Gelire Bağlı Tüketim Hipotezi (Modigliani)</figcaption>
</figure>
<p>Bu hipotezin temel dayanağı da, kişilerin tüketim harcamalarını cari dönemde elde ettikleri gelire göre değil, yaşam boyu elde edecekleri gelire göre biçimlendirdikleridir.</p>
<p>Kişinin bir işe giriş tarihinde elde ettiği gelir düşük, buna karşılık tüketim harcamaları daha yüksektir. Bu harcamaları ya borçlanarak ya da aile desteğiyle yürütür. Sonraki yıllarda geliri arttıkça tasarruf etmeye başlar. İşe giriş tarihiyle <i>x</i> noktası arasında borçlanma söz konusudur. Buna karşılık <i>x</i> ile <i>y</i> arasında tasarruf vardır. Bu dönem aynı zamanda eski borçların da tasfiye edildiği dönemdir. <i>y</i> ile ölüm zamanı arasında ise emeklilik geliriyle tasarrufların kullanılarak gelir boşluğunun doldurulması söz konusudur.</p>
<p>Bu hipotezlerin hepsinde de doğruluk payı ve ötekine üstünlükler vardır. Bu hipotezleri ele almanın temel nedeni, makroekonomik açıdan GSYH’nin en büyük bileşenini oluşturan tüketim giderlerinin niteliklerini doğru saptayabilmek ve analizleri bu saptamalara göre yapabilmektir.</p>
<h4 id="sigil_toc_id_14">3.1.5. Türkiye’de Tüketim Harcamaları</h4>
<p>2007 yılı sonunda (ex post) Türkiye’nin GSYH’si üretim ve harcamalar yöntemiyle 856 milyar TL olarak hesaplanmıştır. Bu hesaplamalarda özel nihai tüketim harcamalarının (<i>C</i>) toplamı 605 milyar TL olarak elde edilmiştir. Yani Türkiye’nin özel tüketim harcamaları toplamı GSYH’sinin (605 / 856 =) yüzde 70’i dolayındadır.</p>
<p>Bunun dışındaki bir bölüm tüketim de devlet ya da kamu kesimi içinde yer almaktadır. Yani (<i>G</i>)’nin bir bölümü de tüketim harcamasıdır. 2007 yılında Türkiye’de devletin nihai tüketim harcamaları toplamı 105 milyar TL’dir.</p>
<p>Özel nihai tüketim harcamaları (<i>C</i>) ile devletin nihai tüketim harcamalarını (ona da <i>G<sub>C</sub></i> diyelim) toplarsak (<i>C</i> + <i>G<sub>C</sub></i> = 605 + 105 =) 710 milyar TL’lik bir toplam nihai tüketim harcamasına ulaşırız ki bu da bizi GSYH’nin (710 / 856 =) yüzde 83’üne ulaştırır.</p>
<p>Demek ki GSYH’nin en büyük parçası, toplam nihai tüketim (<i>C</i> + <i>G<sub>C</sub></i>) ve onun da en büyük parçası özel nihai tüketim (<i>C</i>) olarak karşımıza çıkmaktadır. Bu görünümü tüketim harcamalarının ekonominin en önemli bileşeni haline gelmesine yol açar.</p>
<h3 id="32">3.2. S = Tasarruf</h3>
<h4 id="sigil_toc_id_15">3.2.1. Tasarrufan Dayanağı</h4>
<p>Tasarruf, gelirin harcanmayan bölümüdür. Tüketim için yazdığımız denklemleri burada da yazalım:</p>
<p><i>Y<sub>d</sub></i> = <i>C</i> + <i>S</i> (1)</p>
<p>Bunun anlamı, harcanabilir gelirin tüketim ve tasarruf olarak kullanılabilir olmasıdır. Bu eşitlikten giderek şöyle bir eşitlik daha yazmak mümkündür:</p>
<p><i>C</i> = <i>Y<sub>d</sub></i> - <i>S</i> (2)</p>
<p>Kısacası tüketim, harcanabilir gelirin tasarrufa ayrılan miktarından sonraki bölümüdür. Yani harcanabilir gelir arttıkça tüketim de artar. Öte yandan kullanılabilir geliri (<i>Y<sub>d</sub></i>) de şöyle ifade etmemiz mümkündür:</p>
<p><i>Y<sub>d</sub></i> = <i>Y</i> - <i>T</i> (3)</p>
<p>Bu son eşitliği (3)’teki <i>Y<sub>d</sub></i>’nin yerine koyalım ve bunu (2)’ye taşıyalım:</p>
<p><i>C</i> = <i>Y</i> - <i>T</i> - <i>S</i> (4)</p>
<p>Buradan şöyle yazabiliriz:</p>
<p><i>Y</i> = <i>C</i> + <i>S</i> + <i>T</i> (5)</p>
<p>Bu son eşitlik bize GSYH’nin tüketim, tasarruf ve vergilerin toplamına eşit olduğunu gösterir. Buradan giderek tasarrufu hesaplamak için şu denklemi yazmamız gerekir:</p>
<p><i>S</i> = <i>Y</i> - <i>T</i> - <i>C</i> (6)</p>
<p>Tasarruf, gelecekte yapılması planlanan tüketim için bugünkü tüketimden vazgeçmek demektir. Bugünkü tüketimden vazgeçip tasarruf yapan kişi bu tasarrufunu para olarak evinde saklarsa bundan hiçbir getiri sağlayamaz. Hatta tam tersine o paranın satın alma gücünden enflasyon oranında bir kayba uğramış olur. Oysa bu tasarrufunu bankaya mevduat olarak yatırırsa veya tahvil ve bono alırsa faiz; hisse senedine yatırırsa temettü gibi getiriler elde eder. Bu durumda bu tasarrufları başkaları kullanmış olur.</p>
<p>Bu tasarrufları kullananlar genellikle yatırım ya da tüketim ihtiyaçları için fon arayan kişi ya da kurumlardır. O nedenle, tasarrufun karşılığı yatırım olarak düşünülür. Bununla birlikte, Türkiye gibi gelişme yolundaki ülkelerde döviz gibi, altın gibi bazı değerler evde saklanır. Bunların ekonomik faaliyetten çekilmiş değerler olduğunu düşünmek mümkündür. Ancak, bunu stok değişken olarak, yani geçmişten beri gelen bir birikimin toplam değeri olarak düşünür de yeni tasarrufların, yani akım değişken olarak gelen tasarrufun bankalara ya da diğer getiri getiren alanlara yatırıldığını varsayarsak en azından bu kadar bölümü yatırımlar için kaynak oluşturur.</p>
<h4 id="sigil_toc_id_16">3.2.2. Tasarruf Eğilimi</h4>
<p>Gelir, tıpkı tüketim harcamalarında olduğu gibi tasarrufun da başlıca belirleyicisidir. O halde tasarruf da tüketim harcamalarındaki gibi kullanılabilir gelirin bir fonksiyonudur. Bu fonksiyonel ilişkiyi şöylece gösterebiliriz:</p>
<p><i>S</i> = <i>f</i>(<i>Y<sub>d</sub></i>)</p>
<p>Bu fonksiyonel ilişkide, kullanılabilir gelir miktarına bağlı olduğu için tasarruf bağımlı değişkeni, kullanılabilir gelirse bağımsız değişkeni ifade eder.</p>
<p>Tasarrufun gelirle olan bu fonksiyonel ilişkisi tasarruf eğilimi olarak belirtilebilir. Tasarruf eğilimini (<i>PS</i>) şöylece formüle etmemiz mümkündür:</p>
<p><i>PS</i> = <i>S</i> / <i>Y<sub>d</sub></i></p>
<p>Yani tasarrufları kullanılabilir gelire böldüğümüzde karşımıza çıkan oran tasarruf eğilimini gösterir. 1.000 TL geliri olan bir kişinin tasarrufunun 200 TL olduğunu düşünelim.</p>
<p><i>PS</i> = 200 / 1.000 = 0,2</p>
<p>Yani bu kişinin tasarruf eğilimi yüzde 20’dir. Tasarruf eğilimi 0 ile 1 arasında bir orandır. Her ikisi de gelirin kullanım biçimi olduğuna göre tasarruf eğilimini tüketim eğiliminin tersi olarak ifade etmek de mümkündür. Örneğin tüketim eğilimi 0,8 ise, tasarruf eğilimini görelim:</p>
<p><i>PS</i> = 1 - <i>PC</i></p>
<p><i>PS</i> = 1 - 0,8 = 0,2</p>
<p>Kullanılabilir gelirdeki bir birimlik artışın neden olduğu tasarruf artışına <b>marjinal tasarruf eğilimi</b> adı verilir. Eğer bir kişinin gelirinde 1 TL’lik artış olmuş ve bu artış o kişinin tasarrufunda 0,30 TL’lik artışa neden olmuşsa, bu kişi elde ettiği ek 1 TL’nin 0,70 TL’sini tüketime, 0,30 TL’sini de tasarrufa ayırıyor demektir.</p>
<p>Marjinal tasarruf eğilimi (<i>MPS</i>) şöyle formüle edilir:</p>
<p><i>MPS</i> = <i>dS</i> / <i>dY</i></p>
<p>Yani tasarruftaki artışın gelirdeki artışa oranı bize marjinal tasarruf eğilimini verir. Yukarıdaki sayısal örneği bu formüle uygularsak marjinal tasarruf eğilimini hesaplamış oluruz:</p>
<p><i>MPS</i> = 0,30 / 1,00 = 0,3</p>
<p>Marjinal tasarruf eğilimi 0 ile 1 arasında değişir.</p>
<p>Bir ekonomideki bütün kişilerin ve özel kesimi oluşturan kuruluşların tasarruflarını toplayıp GSYH’ye bölersek ekonominin toplam tasarruf eğilimini elde etmiş oluruz.</p>
<p>Türkiye ekonomisinin 2008 yılındaki GSYH’si 950 milyar TL, özel tüketim harcamaları toplamı ise 662 milyar TL’dir. Bu durumda Türkiye’nin tüketim eğilimine bakalım:</p>
<p><i>PC<sub>Türkiye2008</sub></i> = 662 / 950 = 0,6968</p>
<p>Türkiye’nin tüketim eğilimi yaklaşık yüzde 70 olarak bulunur. Bunu <i>PS</i> = 1 - <i>PC</i>’de yerine koyarsak tasarruf eğilimini şöyle hesaplarız:</p>
<p><i>PS</i> = 1 - 0,70 = 0,30</p>
<p>Buna göre Türkiye’de tasarruf eğilimi yüzde 30’dur. Ne var ki bu tasarruf yalnızca özel tasarrufları (<i>S</i>) değil, kamu kesiminin toparladığı zorunlu tasarrufları da (<i>T</i>) kapsar. Özetle, Türkiye ekonomisinde yaratılan her 100 TL’lik gelirin 30 TL’lik bölümü özel kesim tasarrufları ve kamu kesiminin vergi olarak topladığı zorunlu tasarruflardan oluşmaktadır.</p>
<h4 id="sigil_toc_id_17">3.2.3. Tasarruf Fonksiyonu</h4>
<p>Tasarruf, yukarıdaki denklemde gösterdiğimiz gibi gelirin tüketime harcanmayan bölümü ise o zaman gelirle tasarruf arasında fonksiyonel bir ilişki var demektir. Bu durumda şöyle bir fonksiyonel ilişki yazmamız mümkündür:</p>
<p><i>S</i> = <i>f</i>(<i>Y</i>)</p>
<p>Yani makro anlamda toplam tasarruf, toplam gelirin bir fonksiyonudur.</p>
<p>Çok düşük gelirlerde tasarruf söz konusu olmaz. Yani geliri elde eden tamamını tüketime harcar. Hatta düşük gelir düzeylerinde eksi tasarruf, yani borçlanarak tüketim yapılması söz konusudur. Gelir artmaya başladıkça tasarruf başlar. Yani tüketim fonksiyonunun tersine, tasarrufta başlangıçta eksi tasarruf söz konusudur. Bu açıdan baktığımızda tasarruf, tüketimin ters imajı gibidir. Şekil 24’te <i>b</i> açısının tanjantı bize tasarruf eğilimini verir.</p>
<figure id="s24">
<img alt="Şekil 24" src="../Images/s24.jpg"/>
<figcaption>Şekil 24: Tasarruf Fonksiyonu</figcaption>
</figure>
<p>Şekilde de görüldüğü gibi gelirin sıfır olduğu noktada bile negatif tasarruf söz konusudur. Daha önce gelirin iki kullanım biçimi olduğunu, bunların tüketim ve tasarruf olarak ayrıldığını söylemiştik. Gelirin sıfır olduğu noktada bile insanın yaşamını sürdürmesi için bir tüketim yapması gerektiğine değinmiştik. Bu durumda eksi tasarruf (borçlanma) söz konusu olacaktır. Aksi takdirde, tüketim yapmak ve dolayısıyla yaşamını sürdürmek mümkün değildir. Bu durumda tasarruf fonksiyonu şöyle bir görünüm alır:</p>
<p><i>S</i> = -<i>s</i> + (1 - <i>c</i>)<i>Y</i></p>
<p>Burada -<i>s</i> eksi tasarrufu, (1 - <i>c</i>) gelirden tüketim düşüldükten sonra kalan miktarı, yani tasarrufu, <i>Y</i> ise geliri göstermektedir. (1 - <i>c</i>) aynı zamanda doğrunun eğimini yani marjinal tasarruf eğilimini vermektedir.</p>
<h4 id="sigil_toc_id_18">3.2.4. Tasarrufla İlgili Çeşitli Konular</h4>
<p>Kişilerin ya da kurumların tasarruf ederek ileride daha yüksek kazanç sağlamaları mümkündür. Dış kaynak kullanımıyla ilgisi olmayan bir toplumda varsayalım ki bir kişi yıllık 30.000 TL’lık gelirinin tamamını harcamayıp bunun 10.000 TL’sini tasarruf ediyor ve bankaya yatırarak yüzde 10 faiz elde ediyor. Yine varsayalım ki o ekonomide yıllık enflasyon yüzde 5. Bu durumda bu kişi bir yılın sonunda 1.000 TL nominal faiz geliri elde etmiş ve enflasyondan arındırıldığında da 500 TL reel faiz geliri, yani ek satın alma gücü sağlamış olur.</p>
<p>Bu, kuşkusuz bu kişinin lehine bir gelişmeyi ifade eder. Şimdi bütün toplumun aynı işi yaptığını ve eskiden gelirlerinin yüzde 20’sini tasarruf ederken şimdi yüzde 30’unu tasarruf etmeye başladığını düşünelim. Bu durumda toplumun tüketiminde 10 puanlık düşüş olacak ve dolayısıyla eğer ihracata yöneltilemiyorsa üretilen malların bir bölümü elde kalacak demektir.</p>
<p>Mal fazlalığı fiyatların düşmesine yol açarak ilk aşamada yararlı bir sonuç doğurur gibi görünse de, sonraki aşamada üretimin de düşmesine neden olarak GSMH’nin gerilemesi sonucunu getirecektir. Bu, toplumun daha az üretmesi ve dolayısıyla daha az tüketmesi, yani refahında bir gerileme olması demektir. Buna <b>tasarruf paradoksu</b> adı veriliyor. Mikro bazda doğru olan her şey makro bazda aynı sonucu vermiyor.</p>
<p>Asıl önemli olan, sistem dışına sızma etkisi yaratan <b>yastık altı tasarruf</b> denen olguyla ortaya çıkar. Burada kişiler tasarruf ettikleri değerleri ekonomiye sokmaz, ya evlerinde ya da banka kasalarında saklarlar. Bu değerler ekonomiye girmez çünkü bir başkasına kredi olarak verilmediği için yatırıma dönüşmez.</p>
<p>Bir kişinin her ay elde ettiği 2.000 TL’lik gelirin 500 TL’sini altına yatırıp, aldığı altını banka kasasında sakladığını varsayalım. Bunun etkisi sadece ilk aşamada geçerlidir. Yani kişi 500 TL’lik altın almış, kuyumcu 500 TL’lik bir gelir elde etmiştir. Sonraki aşamada alınan altın banka kasasında herhangi bir yatırıma kaynaklık etmeksizin durmaya başlamıştır. Oysa bu kişi o parayı bankaya yatırsa o para ile mevduat munzam karşılığı resiprokali kadar yatırım yapılacak demektir.[1]</p>
<aside>[1] Bu konu <i>MV</i> = <i>PQ</i>’da açıklanacaktır.</aside>
<p>Bir toplumdaki toplam tasarruflar iki kaynaktan oluşur:</p>
<ol>
<li>Özel tasarruflar</li>
<li>Kamu tasarrufları</li>
</ol>
<p>Özel tasarruflar özel kişilerin ve kuruluşların elde ettikleri gelirlerin harcamalarını aşan bölümüdür. Kamu tasarrufları ise özel kişilerden alınan vergilerden oluşur. Yani her iki tasarrufun da kaynağı özel kişi ve kurumların gelirleridir. Kamu kesimi gerek aldığı vergilerde indirim yaparak, gerekse de harcamalarını artırarak, yani bütçe açığı vererek, özel kişilerden aldığı katkı paylarını azaltır ya da onlara yaptığı ödemeleri artırabilir.</p>
<p>Her iki halde de özel kişi ve kuruluşların harcanabilir gelirleri artmış olur. Bu durumda geliri artan kişi ve kuruluşların harcamalarını artırarak talep canlılığına yol açması beklenir.</p>
<p>19. yüzyılın en önemli iktisatçılarından sayılan David Ricardo, bunun böyle olmayacağını öne sürmüş ve <b>Ricardo Denkliği</b> (Ricardian equivalence) adıyla bilinen hipotezi ortaya atmıştır. Ricardo’ya göre, kamu kesiminin vergi indirimleri ve harcama artışları yoluyla kişi ve kuruluşlara aktaracağı paralar, bunların harcamalarını artırmalarına yol açmaz. Kişi ve kuruluşlar kamu kesiminin bu yolla karşılaşacağı bütçe açıklarını ileride borçlanarak kapatacağını tahmin ederler. Bir süre sonra ister istemez vergilerin artacağını, kendilerinden ek vergi talep edileceğini görürler ve harcamalarını artırmayıp bu aktarılan paraları tasarruf olarak tutarlar. Yani bu eylem yalnızca tasarrufların kamu ve özel kesim arasında yer değiştirmesine neden olur, toplam tasarruflar değişmez ve dolayısıyla bu eylem talep artışı doğurmaz.</p>
<p>Ricardo’nun bu hipotezi zaman içindeki çeşitli uygulamalarla test edildi ve doğru olmadığı ortaya çıktı. Her şeyden önce, insanların ekonomik olaylara bakışının bir çeşit kısa dönemli bakış açısıyla sınırlı olduğu anlaşıldı. Yani insanlar gelecekte hükümetin bütçe açığını kapatmak için vergi koyacağını düşünmeksizin, ellerine geçen parayı harcamaya dönüştürebiliyorlar. Ayrıca tasarrufa yönelseler bile tasarruflarını evde saklamayıp bankaya yatıracaklarına göre, başkaları bu parayı ödünç alıp harcamada kullanarak benzer sonuçlar doğmasına yol açıyor.</p>
<h4 id="sigil_toc_id_19">3.2.5. Türkiye’de Tasarruflar</h4>
<p>Türkiye ekonomisinin en önemli sorunlarından biri üçlü makro dengenin özel kesim tasarrufları ile yatırımları arasında tasarruflar aleyhine oluşan önemli farktır. Türkiye, tasarruflarını artıramıyor, buna karşılık yatırımlarını artırıyor ve bu oluştuğu zaman da aradaki farkı cari açıkla karşılıyor.</p>
<p>Tablo 10, tasarrufların milyar TL olarak dökümünü ve GSMH içindeki payını gösteriyor.</p>
<figure id="t10">
<table>
<caption>Tablo 10: Türkiye’de Özel Tasarrufların Dağılımı</caption>
<thead>
<tr><th></th>
<th>2004</th>
<th>2005</th>
<th>2006</th>
<th>2007</th>
</tr>
</thead>
<tbody>
<tr><td>GSMH (milyar TL)</td>
<td>559</td>
<td>649</td>
<td>758</td>
<td>843</td>
</tr>
<tr><td>Tasarruflar (milyar TL)</td>
<td>186</td>
<td>219</td>
<td>280</td>
<td>317</td>
</tr>
<tr><td>TL Tasarruflar</td>
<td>106</td>
<td>142</td>
<td>175</td>
<td>210</td>
</tr>
<tr><td>YP Tasarruflar</td>
<td>80</td>
<td>77</td>
<td>105</td>
<td>107</td>
</tr>
<tr><td>Tasarruflar/GSMH (%)</td>
<td>33</td>
<td>34</td>
<td>37</td>
<td>37</td>
</tr>
</tbody>
</table>
<figcaption>(Kaynak: www.tcmb.gov.tr)</figcaption>
</figure>
<p>Burada bir yanlış anlamayı önlemek için GSMH’nin akım, tasarruflar toplamının ise stok değişken olduğunu belirtelim. Yani GSMH o yıla ait bir büyüklük, tasarruflar toplamı ise geçmişten beri gelen bir büyüklüğü ifade eder. Bu oranı vermekten amacımız ise tasarrufların oransal olarak artıp artmadığını ortaya koymaktır. Böyle bakınca, Türkiye’de özel tasarrufların ne kadar düşük olduğunu görmek mümkün oluyor. Türkiye bir yılda 856 milyar TL’lik GSMH yaratıyor ama kurulduğundan bu yana yapabildiği özel tasarrufun toplamı 280 milyar TL. Bununla birlikte, burada konu edilen tasarrufların yalnızca bankalara yatan mevduat olduğunu dikkate almak gerektir. Bunlara ek olarak mali kesim dışında kalan ve halk arasında “yastık altı tasarrufu” adı verilen önemli miktarda tasarrufun altın ve döviz olarak evlerde, kasalarda saklandığı da bir gerçektir.</p>
<p>Daha önce de değindiğimiz gibi, harcanabilir gelir (<i>Y<sub>d</sub></i>), tüketim (<i>C</i>) ile tasarrufların (<i>S</i>) toplamına eşittir: <i>Y<sub>d</sub></i> = <i>C</i> + <i>S</i>. Kısacası bir kişi eline geçen net geliri (yani vergiler düşüldükten sonra kendisine kullanılabilir olarak kalan miktarı) tüketim ve tasarruf arasında bölüştürür. Alt gelir gruplarında tasarruf ya hiç yoktur ya da negatiftir. Yani kişi, geliri tüketimine yetmediği için açığını borçlanmayla kapatır. Buna karşılık gelir arttıkça tasarruf ortaya çıkmaya başlar. Yüksek gelirlerde daha yüksek tasarruf oranla rı söz konusudur.</p>
<h3 id="33">3.3. I=Yatırım</h3>
<h4 id="sigil_toc_id_20">3.3.1. Yatırım Kararı</h4>
<p>Yatırım, sermayeyi çoğaltma faaliyetidir. Bir imalatçı firmanın elde ettiği kârdan bir bölümünü biriktirip onunla yeni bir torna tezgâhı satın alması o firma açısından yatırımdır. Firma, cari kazancının bir bölümünü kullanmayıp yatırıma ayırarak o dönemde başka işlere harcayabileceği miktarı ertelemiş, ama gelecekte daha fazla kazanacağı bir ortama altyapı sağlamıştır. Bu tür faaliyetin makroekonomi açısından yatırım diye adlandırılması için o tezgâhın yeni olması gereklidir.</p>
<p>Yatırım yalnızca kişi ya da kurumun kendi birikimlerinden ya da özkaynaklarından yapılmaz. Borçlanarak sağlanacak fonlarla da yatırım yapılabilir. Burada önemli olan konu, borçlanarak elde edilecek kaynaklara ödenecek faiz ve benzeri giderlerin toplamının yatırımın sağlayacağı getiriyle karşılaştırılmasında yatırımın getirisinin bir süre sonra bu giderleri aşması beklentisidir.</p>
<p>Yatırım yapılması için her şeyden önce bir karara ihtiyaç vardır. Bir başka ifadeyle, yatırım kararı tüketim kararından daha teknik ve daha kapsamlı bir süreci gerektirir. Yatırım harcaması kararı özel kesim ve kamu kesimi için farklı amaçlara dayanarak alınıyor olabilir.</p>
<p>Özel kesimin yatırım kararının tek amacı para kazanmaktır. Yani yatırdığından fazlasını kazanmak ya da daha açık bir ifadeyle kâr elde etmektir. Kamu kesimi birçok durumda kâr güdüsünü ön planda tutmayan, onun yerine sosyal yarar sağlayacağını düşündüğü yatırımlara girişebilir. Örneğin parasız kullanılan yol yapımı bir kamu yatırımıdır ve kamu kesimine doğrudan bir getiri sağlamaz. Buna karşılık topluma önemli bir yarar sağlar, hatta özel kesim firmalarının o yoldan yararlanmayı planlayarak yatırım yapmasına yol açar.</p>
<p>Kamu kesimi yatırım harcamaları, özel kesimin yatırım harcamalarından bu kadar keskin çizgilerle farklılaştığı için ekonomi biliminde genellikle kamu harcamaları (<i>G</i>) kategorisinde cari harcamalar ve transfer harcamalarıyla birlikte ele alınır. O nedenle bu kesimde biz de yalnızca özel kesim yatırım harcamalarını ele alacağız.</p>
<p>Başa dönersek şunu ifade edebiliriz: Özel kesim yatırım harcamalarının tek nedeni para kazanmaktır. Bu ister yeni yatırımlar için girişilmiş bir çaba olsun, isterse mevcut yatırımların verimliliğini artıracak yenileme, bakım veya onarım yatırımları için olsun değişmez. İlkinde kâr elde etmek için yapılmış bir yatırım, ikincisinde ise kâr elde eden bir yatırımı yenileyerek kârı sürdürme veya artırma çabası söz konusudur.</p>
<p>Yatırım kararı alınırken üç konu önemlidir: (1) Yatırımın maliyeti, (2) yatırımın getirisi ve (3) beklentiler. Yatırımın maliyeti iki ayrı şekilde ölçülür. İlkinde yatırım için yapılacak toplam harcamaların maliyeti hesaplanır. Buna yatırımın normal maliyeti diyebiliriz. Diyelim ki bir firma çeşitli tarım ürünleri yetiştirmek için havalandırma düzenine ve otomatik sulama sistemine sahip bir sera yaptırmakta ve bu sera 50.000 TL’ye mal olmaktadır. Bu durumda bu yatırımın normal maliyeti 50.000 TL’dir. Ne var ki bu hesaplama, firmaya yatırım kararı alması için yol göstermez. Bu yalnızca yatırımın kaça mal olacağını gösterir. Bu yatırımın yapılıp yapılmayacağı kararı ileride ne kadar getiri sağlayacağına bakılarak alınır. Burada hesaba alınması gereken konu ikinci maliyet ölçüsü olan yatırımın alternatif maliyetidir. Bir yatırımın alternatif maliyeti, o yatırıma harcanacak toplam paranın yatırımda kullanılmak yerine mevduat olarak bankaya, devlet tahviline ya da hisse senetlerine yatırılmasıyla getireceği faiz veya temettü geliridir. Burada dikkat edilmesi gereken faiz, nominal faiz değil reel faizdir. Reel faiz, nominal faizin enflasyondan arındırılmış halidir ve şöyle bir formülle hesaplanır:</p>
<p>Reel faiz = <i>i</i> - <i>p<sub>e</sub></i></p>
<p>Burada <i>i</i> nominal faizi, <i>p<sub>e</sub></i> de dönem sonunda beklenen enflasyonu gösterir. Yıllık nominal faizin yüzde 5 ve yıl sonunda beklenen enflasyonun yüzde 3 olduğunu varsayarak reel faizi hesaplayalım:</p>
<p><i>r</i> = 5 - 3 = 2</p>
<p>Reel faizi yüzde 2 olarak buluruz. Bununla birlikte, bu hesaplama biçimi düşük oranlar için geçerlidir. Yüksek oranların egemen olduğu ortamlarda hesaplamayı şöyle bir formülle yapmak daha anlamlı sonuçlar verir:</p>
<p><i>r</i> = [(1 + <i>i</i>) / (1 + <i>p<sub>e</sub></i>)] - 1</p>
<p>Yıllık nominal faizin yüzde 15, yıl sonu beklenen enflasyonun yüzde 10 olduğunu varsayarak reel faizi hesaplayalım:</p>
<p><i>r</i> = [(1 + 0,15) / (1 + 0,10)] - 1 : 0,045</p>
<p>Reel faizi yüzde 4,5 olarak buluruz.</p>
<p>Yıllık reel faizin yüzde 4,5 olduğunu, seranın teknik ömrünün 10 yıl olduğunu ve her yıl 3.000 TL kâr sağlayacağını varsayalım. Bu firma 50.000 TL’sini faize yatırsa her yıl 2250 TL basit reel faiz elde edecek, sera yatırımına yatırırsa her yıl 3.000 TL kâr elde edecek demektir. Bu durumda firma yatırım kararı alacaktır. Buna karşılık reel faizin yüzde 6’ya yükselmesi halinde firma kararsız kalacaktır. Bir başka ifadeyle, karar vermesi için yeni bazı varsayımlar yapmaya ihtiyaç duyacaktır. Örneğin “Faizler böyle devam eder mi? Düşer mi? Üretilecek malların fiyatları ileride artar mı?” gibi birtakım sorulara cevap arayacak ve yatırım kararını buna göre verecektir. Bir başka deyişle, gelecekte kârlılığın artacağına ya da faizlerin düşeceğine ilişkin beklentiler söz konusuysa, ilk anda faiz getirisine göre düşük görünen yatırım getirisiyle bile yatırıma girişmek mantıklı olabilmektedir. Demek ki yatırım kararı alınırken yatırımın geleceğine ilişkin beklentiler de yatırım maliyeti ve getiri kadar yatırım kararında önem taşımaktadır.</p>
<p>Burada yaptığımız analizde konuyu basit tutabilmek için vergi konusuna değinmedik. Gerek faiz getirisinin gerekse de firma kârının üzerindeki vergi yükleri ve bunların değişimleri de yatırım kararını etkileyecek unsurlardır.</p>
<p>Firmalar yatırım kararı vermeden önce birçok yöntem kullanarak bu yatırımın kârlı olup olmayacağına bakar ve öyle karar verirler. En çok kullanılan iki yöntem net bugünkü değer yöntemi (NPV) ve içsel getiri oranı yöntemidir (IRR). Her ikisi de faizi temel alan hesaplama yöntemleridir.</p>
<h4 id="sigil_toc_id_21">3.3.2. Sermayenin Marjinal Etkinliği</h4>
<p>Yatırım kararını etkileyen bir başka ölçüt de sermayenin marjinal etkinliğidir. Yatırıma eklenecek son sermaye biriminin belirli bir dönemde sağlayacağı getiriye (<i>r</i>) sermayenin marjinal etkinliği (MEC) deniyor. Buna göre sermayenin marjinal etkinliği 0,2 dendiği zaman yatırıma 1 TL’lik ek sermaye konulduğunda yüzde 20 oranında yani 20 kuruş getiri elde edileceğinin anlaşılması gerekiyor. Eğer sermayenin bu şekilde yatırımda kullanılması yerine borç verilmesi halinde bundan daha yüksek bir faiz getirisi elde ediliyorsa, o zaman bu ek sermayeyi koymanın anlamı kalmamaktadır. Diyelim ki 1 TL’nin yıllık faiz getirisi yüzde 25, yani 25 kuruş ise o zaman bu sermayeyi yatırıma eklemek yerine borç olarak vermek daha akıllıca olacaktır. Yani;</p>
<p><i>r</i> &gt; <i>i</i> ise yatırım kararı alınacak,</p>
<p><i>r</i> &lt; <i>i</i> ise yatırım yapılmayacak,</p>
<p><i>r</i> = <i>i</i> ise yatırımcı kararsız kalacaktır.</p>
<p>Keynes tarafından ekonomik analize getirilen sermayenin marjinal etkinliği yaklaşımında sermayenin son biriminin hesaba katılmasının nedeni, Keynesyen ekonominin ekonomide azalan marjinal getiri ilkesini geçerli olarak kabul etmesidir. Bunu da bir şekil yardımıyla gösterelim (Şekil 25).</p>
<figure id="s25">
<img alt="Şekil 25" src="../Images/s25.jpg"/>
<figcaption>Şekil 25: Sermayenin Marjinal Etkinliği (MEC)</figcaption>
</figure>
<p>Yatırım arttıkça bunun içine giren sermaye miktarı da artmaktadır (<i>OK<sub>1</sub></i>’den <i>OK<sub>3</sub></i>’e doğru). Bu artış aynı zamanda sermayenin getirisini de düşürmektedir (r<sub>1</sub>’den r<sub>3</sub>’e doğru). Yatırım tutarı artıp da eklenen sermaye tutarı K<sub>4</sub>’e geldiğinde sermayenin getirisi 0’a düşmekte ve bundan öteye yatırım yapmak anlamını yitirmektedir.</p>
<p>Görüleceği üzere, hangi yaklaşım esas alınırsa alınsın, yatırım kararını en çok etkilediği düşünülen faktör faiz oranlarıdır. Yani girişimci yatırım kararı almadan önce gelirdeki artışa bakmakla birlikte bir yandan da faize göre hesaplama yapmaktadır. Bu çok normaldir. Çünkü yatırımı borçlanarak yapacaksa ödeyeceği faizden fazla getiri elde ediyor olması, yatırımı kendi kaynağıyla yapıyorsa bu kaynağı borç olarak verdiğinde elde edeceği faizden fazla getiri elde ediyor olması gereklidir.</p>
<h4 id="sigil_toc_id_22">3.3.3. Yatırım Çeşitleri</h4>
<p>Üç çeşit yatırım arasında ayrım yapılabilir. İşletme için yapılan sabit sermaye yatırımları, konut yatırımları ve stok yatırımlırı. İşletme için yapılan sabit sermaye yatırımları, bir işletmenin üretimde kullanacağı binalar ile makine ve ekipman için yaptığı harcamalardır.</p>
<p>Konut yatırımları, yaşamak için yapılan binalar için gerçekleştirilen harcamalardır. Stok yatırımları ise işletmelerin elde stok bulundurmak amacıyla ürettikleri mal ve malzeme için yaptıkları yatırımlardır. Bundan amaç, talepte ortaya çıkabilecek ani artışları karşılayabilme ya da talep dalgalanmalarına göre davranabilme güdüsüdür.</p>
<p>Bu sınıflandırmaya ek olarak bir başka ayrımı iki çeşit yatırım arasında yapabiliriz: Otonom yatırım ve uyarılmış yatırım. Yatırımın gelire duyarlı olmayan bölümüne otonom yatırım adı veriliyor (<i>I<sub>o</sub></i>). Otonom yatırım, gelir hangi düzeyde olursa olsun üretimi devam ettirebilmek için yapılması gereken, bir anlamda zorunlu yatırım tutarını ifade eder. Örneğin eğer üretimde kullanılan makine bozulmuşsa yenisinin alınması üretime devam edebilmek için şarttır ve bunun gelir düzeyiyle bir ilişkisi yoktur. Bu tür yatırım kararları gelirdeki yani toplam talepteki artıştan etkilenmemekle birlikte, faiz oranından, sermayenin marjinal etkinliğinden ve alternatif yatırım imkânlarının getirisinden etkilenir.</p>
<p>Şekil 26’da görüldüğü üzere otonom yatırımlar GSYH’deki (<i>Y</i>) artıştan bağımsız (yatay eksene paralel) olarak oluşmaktadır.</p>
<figure id="s26">
<img alt="Şekil 26" src="../Images/s26.jpg"/>
<figcaption>Şekil 26: Otonom Yatırım</figcaption>
</figure>
<p>Otonom yatırımlar dışındaki yatırım kararları GSYH’deki değişmelerden etkilenebilir. GSYH büyüyorsa talep de artacağı için üretimin de artırılması yönünde eğilimler belirir. Üretimin artırılması iki biçimde olabilir. Eğer kapasite kullanımının artırılması yoluyla üretimin artırılması mümkün olursa kapasite kullanımı artırımına gidilebilir. Eğer bu mümkün değilse yeni yatırım yapılabilir. Daha fazla üretim yapmak üzere mevcut üretim kapasitenin kullanılmayan bölümünü de kullanmak suretiyle üretim artışına yönelmek yatırım değildir. Buna karşılık, gelir artışına eşlik edecek üretim artışı sağlamak için yapılacak yatırımlar uyarılmış yatırımdır.</p>
<figure id="s27">
<img alt="Şekil 27" src="../Images/s27.jpg"/>
<figcaption>Şekil 27: Kapasite Kullanımı Artışı</figcaption>
</figure>
<p>Kapasite kullanımı artırımını bir şekil yardımıyla gösterebiliriz. Şekil 27’de 1 numarayla gösterilen zaman diliminde bir fabrikanın yüzde 60 kapasiteyle çalışarak üretim yaptığı, daha sonra GSYH’deki artışın yarattığı talep genişlemesine cevap verebilmek için üretimini kapasite kullanımını artırarak yükselttiği görülüyor. Söz konusu fabrika yeni bir yatırım yapmaksızın kapasite kullanımını Önce yüzde 80’e sonra da yüzde 90’a artırmakta, böylece yeni bir yatırım yapmaksızın üretimini artırarak artan talebi karşılamaya çalışmaktadır. Eğer ekonomideki üretim gücünün tümünde bu tür artışlar olursa üretim de artacak ve dolayısıyla yeni yatırım yapılmaksızın büyüme sağlanmış olacaktır.</p>
<p>GSYH’de ortaya çıkan artışın yarattığı talep canlanmasını karşılamaya yönelik olarak yatırım artışı ortaya çıkıyorsa bune uyarılmış yatırım (<i>I<sub>i</sub></i>) deniyor. Burada artık mevcut kapasitenin artırılması yoluyla değil, yeni kapasiteler yaratılmasına yönelik yatırımlar söz konusudur. Bu yatırım kararlarını uyaran da GSYH’deki artışlardır.</p>
<figure id="s28">
<img alt="Şekil 28" src="../Images/s28.jpg"/>
<figcaption>Şekil 28: Uyarılmış Yatırım (I<sub>i</sub>)</figcaption>
</figure>
<p>Şekil 28’de görüldüğü gibi uyarılmış yatırım (<i>I<sub>i</sub></i>), GSYH’deki (<i>Y</i>) artışla birlikte artan bir eğilim göstermektedir. Yani GSYH’deki artışlarla uyarılarak artmaktadır. Yatırımın bu parçası (<i>I<sub>i</sub></i>) bu çerçevede gelirin bir fonksiyonu olmaktadır.</p>
<p><i>I<sub>i</sub></i> = <i>f</i>(<i>Y</i>)</p>
<p>Otonom yatırımlar (<i>I<sub>o</sub></i>) ile uyarılmış yatırımları (<i>I<sub>i</sub></i>) topladığımızda toplam yatırımları (<i>I</i>) buluruz:</p>
<p><i>I</i> = <i>I<sub>o</sub></i> + <i>I<sub>i</sub></i></p>
<p>Bunu her iki yatırımı üst üste toplayarak bir şekil yardımıyla da gösterebiliriz (Şekil 29).</p>
<figure id="s29">
<img alt="s29" src="../Images/s29.jpg"/>
<figcaption>Şekil 29: Toplam Yatırımlar</figcaption>
</figure>
<p>Bu son şekil bize aynı zamanda <b>yatırım fonksiyonu</b>nu da verir. Otonom yatırımlar gelirden bağımsız olsa da faizin bir fonksiyonudur, yani;</p>
<p><i>I<sub>o</sub></i> = <i>f</i>(<i>i</i>)</p>
<p>Uyarılmış yatırımlar ise hem gelirin hem de faizin fonksiyonudun</p>
<p><i>I<sub>i</sub></i> = <i>f</i>(<i>i</i>, <i>Y</i>)</p>
<p>Buna göre toplam yatırımlar da faizin ve gelirin bir fonksiyonu olarak yazılabilir:</p>
<p><i>I</i> = <i>f</i>(<i>i</i>, <i>Y</i>)</p>
<p>Yani gelir arttıkça yatırımlar da artar.</p>
<h4 id="sigil_toc_id_23">3.3.4. Yatırım Çarpanı</h4>
<p>Çarpanla ilgili yaklaşım ilk kez John M. Keynes’in <i>Genel Teori</i> adlı kitabında ortaya konulmuştur. Yatırım çarpanı, otonom yatırım harcamalarında ortaya çıkan bir birimlik artışın gelirde yaratacağı artışın çok daha fazla olacağını anlatan bir kavramdır. Yatırım çarpanının etkisini bir örnekle açıklayalım. Diyelim ki bir ekonomide marjinal tüketim eğilimi 0,75 ve dolayısıyla marjinal tasarruf eğilimi 0,25’tir. Şimdi bu ekonomide yeni bir yatırım yapıldığını ve bu yatırımla ilgili 2.000 TL tutarındaki ilk ödemenin <i>A</i> ailesinin eline geçtiğini, yani <i>A</i> ailesine gelir olduğunu varsayalım. <i>A</i> ailesi bu 2.000 TL’nin 0,25’ini yani 500 TL’sini marjinal tasarruf eğilimine uygun olarak tasarrufa ayıracak ve kalan 0,75’i olan 1.500 TL’sini marjinal tüketim eğilimine uygun olarak tüketim harcamasında kullanacaktır. Diyelim ki A’nın harcaması olan bu 1.500 TL <i>B</i> ailesine gelir olmuşsa, <i>B</i> ailesi de bu gelirin 0,25’ini yani 375 TL’sini tasarrufa ayıracak, kalan 1.125 TL’sini tüketimde kullanacaktır. Bu böyle devam eder. Bu gelişimi Tablo 11’de gösterelim.</p>
<figure id="t11">
<table>
<caption>Tablo 11: Yatırım Çarpanı Tablosu</caption>
<thead>
<tr><th>Yatırım<br/>(TL)</th>
<th>Gelir<br/>Grupları</th>
<th>Gelirdeki<br/>Değişim (TL)</th>
<th>Tüketim.<br/>Değişim (TL)</th>
<th>Tasarruf.<br/>Değişim (TL)</th>
</tr>
</thead>
<tbody>
<tr><td>2.000</td>
<td>A</td>
<td>2.000</td>
<td>1.500</td>
<td>500</td>
</tr>
<tr><td></td>
<td>B</td>
<td>1.500</td>
<td>1.125</td>
<td>375</td>
</tr>
<tr><td></td>
<td>C</td>
<td>1.125</td>
<td>844</td>
<td>281</td>
</tr>
<tr><td></td>
<td>D</td>
<td>844</td>
<td>633</td>
<td>211</td>
</tr>
<tr><td></td>
<td>Geri kalanlar</td>
<td>2.531</td>
<td>1.898</td>
<td>633</td>
</tr>
<tr><td>2.000</td>
<td>Toplam</td>
<td>8.000</td>
<td>6.000</td>
<td>2.000</td>
</tr>
</tbody>
</table>
</figure>
<p>Tablodan izlenebileceği gibi, otonom yatırımlarda ortaya çıkan 2.000 TL’lik artış, toplamda 8.000 TL’lik gelir artışına neden olmakta ve yine toplamda tüketim harcamaları 6.000 TL artarken, tasarruflar da 2.000 TL artış göstermektedir.</p>
<p>Otonom yatırımları (<i>I<sub>o</sub></i>), toplam geliri <i>Y</i> ve ortaya çıkan değişimi de <i>d</i> olarak tanımlarsak, mpc de marjinal tüketim eğilimini ifade ettiğine göre süreç şu şekilde işlemiş olmaktadır:</p>
<p>1 / (1 - mpc) <i>dI</i> = <i>dY</i></p>
<p>Yani otonom yatırımlardaki 1 birimlik artış, marjinal tüketim eğiliminin (mpc) resiprokali kadar gelir artışına yolaçar.</p>
<p>Yukarıdaki örneğimizde otonom yatırımlardaki artış miktarı 2.000 TL, marjinal tüketim eğilimi 0,75’ti. Buna göre hesaplamamızı yapalım:</p>
<p>1 / (1 - 0,75) 2.000 = <i>dY</i></p>
<p>4 x 2.000 = <i>dY</i></p>
<p>Yani 2.000 TL’lik yatırım artışı gelirin 8.000 TL artmasına yol açmış olmaktadır.</p>
<p>1 / (1 - mpc)’yi, yani marjinal tüketim eğiliminin resiprokalini ifade etmek üzere bunun yerine <i>k</i> katsayısını koyarsak denklemi şu şekilde basitleştirmiş oluruz.</p>
<p><i>kI</i> x <i>dI</i> = <i>dY</i></p>
<p>Demek ki otonom yatırımlar gelir artışına ve dolayısıyla ülkenin refahının artışına yol açmaktadır. İşte, yatırımın büyüme ve kalkınma ile ilgisi de bu noktada ortaya çıkmaktadır.</p>
<h3 id="sigil_toc_id_24">3.3.5. Türkiye’de Yatırımlar</h3>
<p>Yatırımlar sabit sermaye yatırımları ve stok artışları olarak sınıflandırılıyor. Ekonomik anlamda yatırım dendiğinde sabit sermaye yatırımları anlaşılır. Türkiye’de sabit sermaye yatırımları kamu kesimi ve özel kesim sabit sermaye yatırımları olmak üzere iki başlık altında toplanır.</p>
<p>Tablo 12’de Türkiye’de sabit sermaye yatırımlarının son yıllarda izlediği seyir gösterilmektedir. Tabloda yer alan toplam sıraları kesimlerin ve toplam olarak Türkiye’nin yatırım harcamalarını, diğer bütün sıralar da bu toplamlar içinde alt kesim paylarını göstermektedir.</p>
<figure id="t12">
<table>
<caption>Tablo 12: Türkiye’de Sabit Sermaye Yatırımlarının Dağılımı</caption>
<thead>
<tr><th></th>
<th>2005</th>
<th>2006</th>
<th>2007</th>
</tr>
</thead>
<tbody>
<tr><td>Kamu Kesimi (milyar TL)</td>
<td>24,6</td>
<td>30,4</td>
<td>33,4</td>
</tr>
<tr><td>Özel Kesim (milyar TL)</td>
<td>73,1</td>
<td>91,2</td>
<td>106,9</td>
</tr>
<tr><td>Kamu + Özel Toplamı (milyar TL)</td>
<td>97,6</td>
<td>123,6</td>
<td>140,3</td>
</tr>
<tr><td>Kamu kesiminin toplamdaki payı (%)</td>
<td>25,2</td>
<td>24,6</td>
<td>23,8</td>
</tr>
<tr><td>Özel kesimin toplamdaki (%)</td>
<td>74,8</td>
<td>75,4</td>
<td>76,2</td>
</tr>
</tbody>
</table>
<figcaption>(Kaynak: www.dpt.gov.tr)</figcaption>
</figure>
<p>Türkiye’de yatırımlar düzenli bir artış içinde gelişmiştir. Özel kesim yatırımları kamu kesimi yatırımlarına göre daha hızlı bir artış sergilemiştir. Kamu kesiminin yatırımları en çok ulaştırma alt kesiminde, özel kesimin yatırımları ise en çok madencilik alanına yoğunlaşmıştır.</p>
<h3 id="34">3.4. Kamu Kesimi Dengesi</h3>
<h4 id="sigil_toc_id_25">3.4.1. Kamu Giderleri (<i>G</i>)</h4>
<p>Kamu giderleri dendiğinde kamu kesimini oluşturan kurumların harcamaları anlaşılır. Kamu giderleri fonksiyonel olarak sınıflandırıldığında başlıca üç ana kalemde ele alınır: Cari giderler, yatırım giderleri ve transfer giderleri. Bunları Türkiye uygulamasını dikkate alarak tek tek inceleyelim:</p>
<p><b>Kamu kesimi cari giderleri (<i>G<sub>c</sub></i>)</b> terimi özel kesim için kullanılan tüketim giderleri teriminin karşılığıdır. Kamu kesiminin günlük faaliyetini sürdürebilmesi için sürekli olarak yapması gereken giderlerdir. Bunlar da ikiye ayrılır: Personel giderleri ve diğer cari giderler.</p>
<p>Personel giderleri, kamu kesiminde çeşitli hizmetleri görmesi için istihdam edilen memur ve işçilere yapılan ücret, sağlık giderleri, yolluk gibi ödemelerden oluşur. Diğer cari giderler ise kamu binalarının aydınlatılması, ısıtılması, temizliği, kamu görevlilerinin kullandığı arabaların benzin ve bakım giderleri gibi harcamalardan oluşur. <b>Kamu kesimi yatırım giderleri (<i>G<sub>i</sub></i>)</b>; kamu kesiminin yaptığı çeşitli yatırımlar için yapılan ödemeleri kapsar.</p>
<p>Kamu kesimi, özel kesimin yapmadığı, başta altyapı yatırımları olmak üzere, birtakım yatırımları yapar. Bunlar havaalanları, yollar, köprüler gibi ortak kullanıma açık tesislerin yanı sıra, hükümet binası, okullar gibi kamu hizmet binalarını da kapsar. Bunların dışında kamu kesiminin mal üretimiyle uğraşan kamu iktisadi teşebbüslerinin yaptığı örneğin fabrika inşaatı da kamu yatırımları arasına girer.</p>
<p><b>Transfer giderleri (<i>G<sub>t</sub></i>)</b> ise ya karşılıksız olarak veya geçmişte yapılan bir işlemin cari dönemdeki karşılığı olarak ya da ileride verilecek bir hizmete karşılık olmak üzere yapılan ödemelerden oluşur. En tipik örneği emeklilere yapılan maaş ödemeleridir. Kamu kesimi geçmişte çalıştırdığı emeklilerine o çalışmanın karşılığı olarak emeklilik ödemesi yapar. Bu kategoriye giren ödemeler arasında vergi iadeleri, öğrenci kredileri ve kamu kesiminin yaptığı borçlanma karşılığında doğan faiz ödemeleri yer alır.</p>
<h4 id="sigil_toc_id_26">3.4.2. Kamu Gelirleri (<i>T</i>)</h4>
<p>Kamu kesimi yukarıda sayılan giderleri yapabilmek için gelir elde etmek zorundadır. Kamu kesiminin gelirlerini başlıca üç kategoride toplamak mümkündür: Vergi gelirleri, vergi dışı normal kamu gelirleri ve diğer gelirler. Türkiye uygulamasını esas alarak bunları tek tek inceleyelim.</p>
<p><b>Vergi gelirleri</b>; kamu kesimi gelirlerinin en büyüğüdür. Kamu giderlerine katılmaları için kişilerden ve kuruluşlardan alınan bedele vergi adı verilir. Eğer alınan vergi doğrudan tanımlanabilen bir hizmet karşılığında alınmışsa buna harç, belirli bir işlem karşılığında alınmışsa buna resim adı verilir. Verginin örneği gelir ve kurumlar vergileridir. Bu vergiler, herhangi bir işlem ya da hizmet karşılığında değil, kişinin ya da kurumun kamu hizmetlerine katılmasının bedeli olarak alınır. Resim için örnek damga resmidir. Kişinin vereceği beyannameye yapıştıracağı damga pulu bunun tipik örneğidir. Burada söz konusu beyannamenin verilmesi bir bedele bağlanmış olmaktadır. Harcın örneği tapu harçlarıdır. Kişi tapu hizmetini yaptırmak için bir bedel öder, buna harç denir. Vergiler ayrıca doğrudan ve dolaylı vergiler olarak da ikiye ayrılır. Gelir ve servet üzerinden alınan vergiler doğrudan vergiler, satış gibi işlemler üzerinden alınan vergiler ise dolaylı vergilerdir.</p>
<p><b>Vergi dışı normal kamu gelirleri</b>; devletin sahip olduğu taşınmaz malları kiraya vermesinden, kamu iktisadi teşebbüslerine koyduğu sermaye karşılığında aldığı kâr payları ve temettülerden ve benzeri gelirlerden kaynaklanır.</p>
<p><b>Diğer gelirler</b>; hibeler, bağışlar ve çeşitli fon gelirleri gibi gelirlerden oluşur.</p>
<h4 id="sigil_toc_id_27">3.4.3. Bütçe (<i>T</i> - <i>G</i>)</h4>
<p>Bütçe gelir ve gider tahminlerini ve varsa aradaki farkın nasıl işlem göreceğini ortaya koyan bir belgedir. Kamu kesiminde olduğu gibi özel kesimde de, hatta ailelerde de bütçe söz konusudur. Yalnız kamu kesiminin ötekilerden farkı bütçesinin her yıl yeniden kanunla düzenlenmesidir.</p>
<p>Bütçe aynı zamanda eldeki kaynakların ihtiyaçlara tahsisi açısından bir sınır oluşturur. Kamu kesiminin yalnızca cari giderleri ve yatırım giderleri olduğunu ve topladığı gelirleri bu iki gider kalemi arasında paylaştırdığını düşünelim. Burada, eğer borçlanarak finansman sağlamak tercih edilmiyorsa, toplanacak olan kamu gelirleri harcamaların sınırını oluşturacaktır.</p>
<figure id="s30">
<img alt="Şekil 30" src="../Images/s30.jpg"/>
<figcaption>Şekil 30: Ekonominin Bütçe İmkânları Kısıtı</figcaption>
</figure>
<p>Şekil 30’da dikey eksende cari giderler, yatay eksende yatırım giderleri gösterilmiştir. BİD (Bütçe İmkânları Doğrusu) kamu kesiminin borçlanma dışında kullanabileceği kaynaklarının sınırını göstermektedir. Bu ekonominin yöneticileri eldeki bütün imkânları cari giderleri karşılamak için tahsis ederlerse hiç yatırım gideri yapamayacaklar, buna karşılık <i>OA<sub>4</sub></i> kadar cari gider yapabileceklerdir. Eldeki bütün kaynakları yatırım giderlerine tahsis ederlerse bu kez hiç cari gider yapamayacaklar, buna karşılık <i>OB<sub>4</sub></i> kadar yatırım gideri yapabileceklerdir. Ya da kaynakları cari giderler ve yatırım giderleri arasında paylaştırırlarsa örneğin <i>Y</i> noktasında olduğu gibi <i>OA<sub>2</sub></i> kadar cari gider ve <i>OB<sub>2</sub></i> kadar yatırım gideri yapabileceklerdir. <i>X</i> noktası etkin olmayan bir kaynak dağılımını göstermektedir. Çünkü BİD’nin altındadır. BİD’nin altındaki bütün noktalarda ekonomi, kaynaklarını etkin kullanamadığı için hem cari giderleri hem de yatırım giderleri imkânlar ölçüsünde yapamıyor demektir.</p>
<p>Bütçe dengesi gelir ile gider arasındaki farktan oluşur:</p>
<p>Bütçe Dengesi = <i>T</i> - <i>G</i></p>
<p><i>T</i> &gt; <i>G</i> ise bütçe fazlası; <i>T</i> = <i>G</i> ise bütçe denkliği; <i>T</i> &lt; <i>G</i> ise bütçe açığı söz konusu demektir.</p>
<figure id="s31">
<img alt="Şekil 31" src="../Images/s31.jpg"/>
<figcaption>Şekil 31: Bütçe Dengesi, Bütçe Açığı ve Bütçe Fazlası</figcaption>
</figure>
<p>Şekil 31’de dikey eksende yer alan <i>G</i> kamu harcamalarını, yatay eksende yer alan <i>T</i> ise kamu gelirlerini göstermektedir. Bu durumda bu iki eksenin orijin noktasından (<i>O</i> noktası) 45 derecelik bir açıyla geçen <i>BD<sub>1</sub></i> doğrusunun üzerindeki noktalar, örneğin <i>X</i> noktası, bize denk bütçeyi gösterir. Çünkü bu doğru iki eksene de aynı uzaklıktadır. Yani örneğin <i>OG<sub>1</sub></i> kadar harcamanın tamamı <i>OT<sub>1</sub></i> kadar gelirle karşılandığına göre bütçe denk demektir. Buna karşılık <i>BD<sub>2</sub></i> doğrusu üzerindeki noktalar, örneğin <i>Y</i> noktası, açık veren bir bütçeyi gösterir. <i>Y</i> noktasında <i>OG<sub>2</sub></i> kadar gelir toplandığı ve <i>OT<sub>2</sub></i> kadar harcama yapılması imkânı olduğu halde harcamalar <i>OT<sub>1</sub></i>’de kalmakta ve bütçe <i>G<sub>2</sub>G<sub>1</sub></i> kadar açık vermektedir. <i>BD<sub>3</sub></i> doğrusu üzerindeki noktalar, örneğin <i>Z</i> noktası, fazla veren bir bütçeyi ifade eder. <i>Z</i> noktasında gelirler <i>OG<sub>1</sub></i> kadar olduğu ve bu gelirle <i>OT<sub>1</sub></i> kadar harcama yapılabileceği halde harcamalar <i>OT<sub>2</sub></i> kadar olmakta ve bütçe <i>T<sub>1</sub>T<sub>2</sub></i> kadar fazla vermektedir.</p>
<p>Bütçe açık veriyorsa bu açık iki yolla finanse edilebilir: Borçlanarak veya para basarak.</p>
<h4 id="sigil_toc_id_28">3.4.4. Borçlanarak Finansman</h4>
<p>Kamu kesiminin borçlanma gereği (ya da kamu kesimi finansman gereksinimi), kamu giderlerinin kamu gelirlerinden fazla olması nedeniyle ortaya çıkan farktan dolayı ortaya çıkar.</p>
<p>Kamu kesimi finansman açığının standart tanımı, toplam kamu gelirleriyle, kamu giderleri arasında ortaya çıkan fark olarak verilebilir. Bunu şöylece formüle edebiliriz:</p>
<p>Kamu Kesimi Finansman Dengesi = Kamu Gelirleri - Kamu Giderleri</p>
<p>Kamu kesimi finansman açığı sonuçta başka kesimlerin finansman fazlalarıyla dengelenmek zorundadır. Bu nedenle şöyle bir denklem yazılabilir:</p>
<p>Kamu Kesimi Finansman Açığının Dengelenmesi = Özel Kesim Finansman Fazlasından  Borçlanma + Yurtdışı Finansman Fazlasından Borçlanma</p>
<p>Kamu kesimi finansman açığı büyüdükçe kamu kesiminin bu açığı finanse etme yolu olan borçlanma gereğinin de artması kaçınılmaz hale gelir.</p>
<p>Denklemin sağ tarafının ilk parçası, yani “Özel kesim finansman fazlasından borçlanma”, bizi kamu kesimi iç borçlanmasına; ikinci parçası, yani “Yurtdışı finansman fazlasından borçlanma” bizi dış borçlanmaya götürür.</p>
<p>Kamu borçlanması iki şekilde yapılır: Dış borçlanma, iç borçlanma.</p>
<p><b>Kamu kesimi iç borçlanması</b>nı, kamu finansman açığının yurtiçi kaynaklardan karşılanması biçiminde tanımlamak mümkündür. İç borçlanma doğrudan doğruya kurumlara yönelebileceği gibi piyasaya da yönelebilir. Bu borçlanma, belirli aralıklarla, kamu kesiminin açıkladığı koşullar altında olabileceği gibi, sürekli ihaleler yapılmak suretiyle de yürütülebilir.</p>
<p>Hazine, kamu kesimi adına hangi vadeyle ve ne miktar borçlanma yapacağını belirleyip ihale açar. İhale sonuçlarına göre ihale için konulan azami miktara ulaşılıncaya kadar, yapılan teklifler kabul edilir ve buna göre teklifi kabul edilenlere ne miktar faiz ödeneceği ortaya çıkar.</p>
<p>4 banka tarafından <i>OM<sub>3</sub></i> değerinde tahvil almak üzere teklif verildiğini ve her bankanın faiz teklifleri arasında 1’er puanlık fark olduğunu varsayalım.</p>
<figure>
<table class="center">
<thead>
<tr><th>Teklif Veren Banka</th>
<th>Teklif Miktarı</th>
<th>Önerilen Faiz</th>
</tr>
</thead>
<tbody>
<tr><td>A</td>
<td><i>OM<sub>1</sub></i></td>
<td><i>Oi<sub>1</sub></i></td>
</tr>
<tr><td>B</td>
<td><i>M<sub>1</sub>M<sub>2</sub></i></td>
<td><i>Oi<sub>2</sub></i></td>
</tr>
<tr><td>C</td>
<td><i>M<sub>2</sub>M<sub>3</sub></i></td>
<td><i>Oi<sub>3</sub></i></td>
</tr>
<tr><td><b>A+B+C</b></td>
<td><b><i>OM<sub>3</sub></i></b></td>
<td></td>
</tr>
<tr><td>D</td>
<td><i>M<sub>3</sub>M<sub>4</sub></i></td>
<td><i>Oi<sub>4</sub></i></td>
</tr>
</tbody>
</table>
</figure>
<p>Yukarıdaki liste, Hazine’nin, ilan ettiği ihale değeri limiti olan <i>OM</i>, tutarına A, B ve C bankalarının teklifleriyle ulaştığını göstermektedir. Hazine, listeye göre bu bankalara teklif ettikleri kadar bir yıl vadeli tahvil satmış ve D bankasının teklifini, ihale için konulan azami miktar limitine bu bankanın teklifinden önce ulaşılması ve bu bankanın faiz teklifinin diğerlerine göre yüksek olmalı nedeniyle, reddetmiştir. Eğer D bankası, C bankasıyla aynı faiz teklifini vermiş olsaydı ilk iki bankadan sonra kalan <i>M<sub>2</sub>M<sub>3</sub></i> tahvil miktarının C ve D bankaları arasında teklifleri çerçevesinde paylaştırılması gerekecekti.</p>
<figure id="s32">
<img alt="Şekil 32" src="../Images/s32.jpg"/>
<figcaption>Şekil 32: İhale ile Tahvil Satış Yöntemi</figcaption>
</figure>
<p>Şekil 32’de Hazine’nin bir yıl vadeli tahvil ihalesinde bankalarca satın alınmak üzere talep edilen miktarlar değer olarak yatay eksende, buna karşılık talep edilen faiz tutarları da dikey eksende gösterilmektedir. Hazine, bu ihale sonucunda satmak istediği <i>OM<sub>3</sub></i> tutarındaki tahvili A, B ve C bankalarına farklı faizle satmıştır. D bankası, bu ihalede, teklif ettiği yüksek faiz nedeniyle kâğıt alamamıştır. Eğer Hazine bu ihalede <i>OM<sub>3</sub></i> kadar değil de <i>OM<sub>4</sub></i> miktarında tahvil alacak olsaydı o zaman D bankasının teklifini de kabul edecekti.</p>
<p>Kamu kesimi bu tür ihaleli borçlanma dışında da iç borçlanmaya başvurabilir. Bu yöntem, ihale yöntemindeki ihale dönemlerine ve ilan edilen vadelere bağlı olarak, borçlanma yerine zaman zaman satışa çıkarılan tahvillerle çeşitli vadelerde borçlanmayı mümkün kılan bir yöntemdir. Hazine, belirli miktar ve vadelerle çıkaracağı tahvilleri satışa sunar. Bu yöntemde satışa çıkarılan tahviller sabit veya değişken faizli olabilmektedir. Eğer değişken faiz söz konusuysa satılan tahvillerin faizlerinin, ihaleyle satılan tahvillerin faizlerine endekslenmesi en fazla başvurulan yoldur.</p>
<p>Hazine’nin Merkez Bankası’ndan borçlanması bazı ülkelerin izin verdiği bir uygulama olmakla birlikte, bazı ülkelerde parasal disiplini bozacağı gerekçesiyle bu borçlanmaya izin verilmemektedir.</p>
<p><b>Kamu kesiminin dış borçlanması</b>, kaynakları yönünden ikiye ayrılarak incelenebilir. Bunlar, (i) yabancı devletler veya uluslararası kuruluşlardan sağlanan dış borçlar, (ii) uluslararası para veya sermaye piyasalarından ya da kısaca dış piyasalardan sağlanan dış borçlardır. İlk grup genellikle daha uzun vade ve daha düşük faizle borçlanmaya olanak sağlayan bir borçlanma türü olduğu halde, ikinci grup piyasa koşullarına göre borçlanma imkânını ifade eder.</p>
<p>Zaman zaman yabancı devletlerden bir miktar borçlanma imkânı olmakla birlikte, daha yaygın olanı, ortaya çıkan bazı olağanüstü durumlarda yabancı devletlerden borçlanmadır. Bu tür borçlanmalar genellikle uzun vadeli ve düşük faizli borçlanmalardır. Bunlar, bu nitelikleri nedeniyle imtiyazlı borçlanma adıyla da anılmaktadır.</p>
<p>Kamu kesimi ilgili uluslararası kuruluştan ya doğrudan borçlanır ve bu borcu kendisi kullanır veya başka bir kamu kurumuna devrederek onun kullanmasını sağlar, ya da uluslararası kuruluştan borçlanacak olan kamu kurumuna garanti vermek suretiyle, bu kurumun borçlanmasını mümkün kılar.</p>
<p>Dış piyasalardan borçlanma iki ayrı şekilde yürütülebilir. İlkinde, doğrudan doğruya bankalardan kredi talebinde bulunulur. Bu talebin karşılanışı tek bir bankanın kredi vermesi şeklinde olabileceği gibi, birden çok bankanın veya kredi kuruluşunun bir araya gelerek ortaklaşa kredi vermesi şeklinde de olabilir.</p>
<p>Birden çok banka ve/veya kredi kuruluşunun bir araya gelerek, çeşitli hükümler çerçevesinde hem borçlunun yapacağı geri ödemeleri hem de kredinin koşullarındaki değişmeleri birlikte kararlaştıracak şekilde ortaklaşa kredi açmaları işlemine “sendikasyon”, bu tür kredilere de “sendikasyon kredisi” adı verilir.</p>
<p>Kamu kesiminin dış piyasalardan borçlanmasının ikinci şekli uluslararası sermaye piyasalarına tahvil ihraç etmek şeklinde yürütülür. Bu yöntemde ülkenin kredi değerliliği, piyasanın yapısı ve koşullarına ek olarak borçlanmanın zamanını, miktarını ve maliyetini büyük ölçüde etkiler.</p>
<h4 id="sigil_toc_id_29">3.4.5. Para Basarak Finansman</h4>
<p>Kamu kesiminin açığını finanse edebilmesinin ikinci yolu para basarak finansmandır. Bu yol yalnızca kamu kesimine özgüdür. Bir başka ifadeyle, devlet dışında hiçbir kuruluş böyle bir ayrıcalığa sahip değildir. Bununla birlikte, devlet bu ayrıcalığı kullandığında enflasyona neden olduğu için toplumun diğer kesimleri bu yola başvurulmasına karşı çıkarlar.</p>
<p>Para basarak açık finanse etmenin yolu Hazine’nin Merkez Bankası’ndan borçlanmasıdır. Merkez bankaları, geçmişten kalma bir karşılıklılık düşüncesi çerçevesinde parayı bir şeyin karşılığında basarlar. Eskiden karşılık, altın gibi somut bir varlıkken, sonradan bunun yerini devletin itibarı gibi soyut bir kavram almıştır. Son zamanlarda daha çok ekonomik büyüme ile bir paralellik kurup reel büyümeyi karşılayacak kadar para basma eğilimi egemen görünüyor.</p>
<p>Para basarak yapılan finansmanın niçin enflasyonist olduğunu anlamak için başlangıçta verdiğimiz formüllerden birine başvuralım:</p>
<p><i>MV</i> = <i>PQ</i></p>
<p>Tek mal (<i>Q</i>) üreten bir ekonomide büyüklükler şöyle olsun:</p>
<p><i>M</i> = 50 TL</p>
<p><i>V</i> = 3</p>
<p><i>P</i> = 1,5 TL</p>
<p><i>Q</i> = 100 adet</p>
<p>Buna göre denklem şöyle olur:</p>
<p>50 x 3 = 1,5 x 100</p>
<p>Yani bu ekonomide GSYH = 150 TL’dir.</p>
<p>Merkez Bankası’nın, bütçe finansman gereksinimi nedeniyle para arzını 10 TL artırdığını varsayalım. Bu durumda ilk anda denge şöyle oluşur:</p>
<p>60 x 3 ≠ 1,5 x 100</p>
<p>Bu ekonomide üretilen malın (<i>Q</i>) sayısı artmadığına, paranın dolanım hızı (<i>V</i>) değişmediğine göre, para arzının (<i>M</i>) artırılması yalnızca fiyat (<i>P</i>) artışına neden olacak ve sonuçta denge şöyle oluşacaktır:</p>
<p>60 x 3 = 1,8 x 100</p>
<p>Bu durumda üretilen malın fiyatı 1,5 TL’den 1,8 TL’ye yükselmiş ve GSYH nominal olarak 180 TL’ye çıkmış ama reel olarak değişmemiş, sonuçta enflasyon olgusu ya da bir defaya özgü bir artış ortaya çıkmış olacaktır.</p>
<p>Para basarak finansman enflasyon gibi bir genel sorun yarattığı için, toplum para basarak finansman yapılmasına karşı çıkmakta ve bu gelişim sonucunda da bütün dünyada merkez bankalarının bağımsızlığı öne çıkmaktadır.</p>
<p>Türkiye, geçmişte para basarak finansman yöntemini fazlasıyla kullanmıştır. Merkez Bankası, Hazine’ye, her yıl bütçe ödeneklerinin belirli bir miktarını avans olarak kullandırmıştır. Normal olarak yıl sonunda iade edilmesi gereken bu avanslar iade edilmemiş, yeni yılın avans hakkından mahsup edilerek sürekli bir finansman kalemi haline getirilmiştir. 2000’li yıllarla birlikte Türkiye bu avans sistemini terk etmiş ve Merkez Bankası’nın para basarak kamu finansmanına yardımcı olması yöntemi kaldırılmıştır.</p>
<h4 id="sigil_toc_id_30">3.4.6. Kamu Giderleri Çarpanı ve Vergi Çarpanı</h4>
<p>Kamu giderlerindeki bir birimlik artış, bu artışı gelir olarak alanların da tüketim harcamalarının artmasına yol açacak, onların harcamaları da başkalarının önce gelirinin sonra tüketim harcamalarının artmasına neden olacak ve süreç böylece devam edip gidecektir. Bu artışlar marjinal tüketim eğilimiyle katlanacaktır. Çünkü marjinal tasarruf eğilimi sistemin dışına çıkan fon etkisi yapacaktır. Bu durumda kamu giderlerindeki artışın etkisini gösteren kamu giderleri çarpanını şöyle yazmamız mümkündür:</p>
<p>1 / (1 - mpc) <i>gG</i> = <i>dY</i></p>
<p>Burada 1 / (1 - mpc) marjinal tüketim eğiliminin resiprokalini, (<i>G</i>) kamu giderlerini, (<i>Y</i>) geliri ve (<i>d</i>) de değişimi göstermektedir. Yatırım çarpanında olduğu gibi marjinal tüketim eğiliminin resiprokalini <i>k</i> ile gösterirsek şöyle yazabiliriz:</p>
<p><i>kG</i> x <i>dG</i> = <i>dY</i></p>
<p>Demek ki kamu giderlerinde ortaya çıkacak bir birimlik artış, marjinal tüketim eğiliminin resiprokaliyle çarpılacak miktarda bir gelir artışına yol açmaktadır.</p>
<p>Yatırım çarpanı için verdiğimiz aynı örneği burada da kullanırsak sonucun tamamen aynı olduğunu görebiliriz.</p>
<p>Hükümetin kamu giderlerinde artırma yapmak yerine vergilerde indirim yapmaya karar verdiğini varsayalım. Yukarıdaki örnekte olduğu gibi bir eşitlik yazarsak şu şekilde bir formül çıkar karşımıza:</p>
<p><i>kT</i> x <i>dT</i> = <i>dY</i></p>
<p>Bir indirim söz konusu olduğuna göre <i>k</i> katsayısı da <i>dT</i> yani vergi miktarındaki değişim de eksi olacaktır. <i>kT</i>’nin -4 ve <i>dT</i>’nin de -2.000 TL olduğunu varsayar ve yerlerine koyarsak:</p>
<p>-4 x -2.000 = 8.000 TL’lik bir toplam gelir artışı çıkar.</p>
<p>Bunun anlamı şudur: Vergide yapılan indirim tüketimin artmasına ve dolayısıyla tıpkı kamu giderlerinde yapılmış artış gibi toplam gelirin yükselmesine yol açar.</p>
<h4 id="sigil_toc_id_31">3.4.7. Türkiye’de Kamu Kesimi Finansal Dengesi</h4>
<p>Türkiye’de kamu kesimi finansal dengesi iki ayrı biçimde gösterilebilir. İlki dar anlamda kamu kesimi dengesidir ki bu merkezi yönetim bütçe dengesiyle özetlenir. İkincisi yerel yönetimleri ve KİT’leri de kapsayan geniş tanımlı kamu kesimi dengesidir. Tablo 13’te dar tanımlı kamu kesimi finansal dengesi olan merkezi yönetim bütçe dengesine yer verilmektedir.</p>
<p>Bu dengede kamu kesimini oluşturan kurum ve kuruluşların gelir ve giderleriyle bu ikisi arasında oluşan açığın kapatılmasına ilişkin finansman kalemlerine yer verilmektedir.</p>
<figure id="t13">
<table>
<caption>Tablo 13: Merkezi Yönetim Bütçe Dengesi (2003-2008)</caption>
<thead>
<tr><th>Milyar YTL 2004 2005 2006 2007 2008</th>
</tr>
</thead>
<tbody>
<tr><td><b>Gelirler</b></td>
<td><b>110,7</b></td>
<td><b>134,8</b></td>
<td><b>171,3</b></td>
<td><b>189,6</b></td>
<td><b>208,9</b></td>
</tr>
<tr><td>..Vergi Gelirleri</td>
<td>90,1</td>
<td>106,9</td>
<td>137,5</td>
<td>152,8</td>
<td>168,1</td>
</tr>
<tr><td>..Diğer</td>
<td>20,6</td>
<td>27,9</td>
<td>33,8</td>
<td>36,8</td>
<td>40,8</td>
</tr>
<tr><td><b>Giderler</b></td>
<td><b>141,0</b></td>
<td><b>144,6</b></td>
<td><b>175,3</b></td>
<td><b>203,5</b></td>
<td><b>226,0</b></td>
</tr>
<tr><td>..Faiz Dışı Giderler</td>
<td>84,5</td>
<td>98,9</td>
<td>129,4</td>
<td>154,8</td>
<td>175,3</td>
</tr>
<tr><td>..Faiz Ödemeleri</td>
<td>56,5</td>
<td>45,7</td>
<td>45,9</td>
<td>48,7</td>
<td>50,7</td>
</tr>
<tr><td>Bütçe Dengesi</td>
<td>-30,3</td>
<td>-9,8</td>
<td>-4,0</td>
<td>-13,9</td>
<td>-17,1</td>
</tr>
<tr><td>Faiz Dışı Denge</td>
<td>26,2</td>
<td>35,9</td>
<td>41,9</td>
<td>34,8</td>
<td>33,6</td>
</tr>
<tr><td>FDF/GSMH (%)</td>
<td>4,7</td>
<td>5,5</td>
<td>5,5</td>
<td>4,1</td>
<td>3,5</td>
</tr>
<tr><td>Bütçe Açığı/GSMH</td>
<td>-5,4</td>
<td>-1,5</td>
<td>-0,5</td>
<td>-1,6</td>
<td>-2,0</td>
</tr>
<tr><td>Nakit Dengesi</td>
<td>-31,6</td>
<td>-10,4</td>
<td>-5,5</td>
<td>-13,7</td>
<td>-9,1</td>
</tr>
<tr><td><b>Finansman</b></td>
<td><b>31,6</b></td>
<td><b>10,4</b></td>
<td><b>5,5</b></td>
<td><b>13,7</b></td>
<td><b>9,1</b></td>
</tr>
<tr><td>..Dış Borçlanma Net</td>
<td>3,5</td>
<td>-1,2</td>
<td>-1,7</td>
<td>-3,3</td>
<td>2,9</td>
</tr>
<tr><td>..İç Borçlanma Net</td>
<td>30,7</td>
<td>21,3</td>
<td>4,5</td>
<td>12,8</td>
<td>12,7</td>
</tr>
<tr><td>..Diğer Finansman</td>
<td>-2,6</td>
<td>-9,7</td>
<td>2,7</td>
<td>4,2</td>
<td>-6,5</td>
</tr>
</tbody>
</table>
<figcaption>(Kaynak: www.hazine.gov.tr)</figcaption>
</figure>
<p>Tablo bize Türkiye’de kamu kesiminin son beş yıl içinde giderek daha az açık verdiğini, bu açığın başlangıçta dış borçlanmayla karşılanmasına karşılık son dönemde ağırlıklı olarak iç borçlanmayla karşılanmaya başladığını göstermektedir. Türkiye, son yıllarda yüksek oranlı faiz dışı fazla vermeye yönelmiş görünmektedir.</p>
<h4 id="sigil_toc_id_32">3.4.8. Türkiye’de Kamu Kesimi İç ve Dış Borçlanması</h4>
<p>Türkiye’de kamu kesimi, giderek azalmakta olsa da, finansman açığı vermekte ve bunu karşılamak için iç ve dış borçlanmaya başvurmaktadır. Tablo 14, kamu kesimi borçlanmasının ulaştığı stok miktarlarını göstermektedir.</p>
<figure id="t14">
<table>
<caption>Tablo 14: Kamu Kesimi Borç Stoku</caption>
<thead>
<tr><th></th>
<th>2005</th>
<th>2006</th>
<th>2007</th>
<th>2008</th>
</tr>
</thead>
<tbody>
<tr><td>Kamu Kesimi İç Borç Stoku (Milyar USD)</td>
<td>190,8</td>
<td>185,7</td>
<td>209,2</td>
<td>214,7</td>
</tr>
<tr><td>Kamu Kesimi İç Borç Stoku (Milyar YTL)</td>
<td>258,4</td>
<td>267,4</td>
<td>271,9</td>
<td>274,8</td>
</tr>
<tr><td>Kamu K. Top. Dış Borç Stoku (Milyar USD)</td>
<td>91,5</td>
<td>97,6</td>
<td>82,2</td>
<td>108,3</td>
</tr>
<tr><td>Kamu Kes. Top. Borç Stoku (Milyar USD)</td>
<td>349,9</td>
<td>365,0</td>
<td>354,1</td>
<td>322,9</td>
</tr>
<tr><td>Kamu Kesimi Toplam Borç Yükü (%)</td>
<td>58,6</td>
<td>53,8</td>
<td>44,7</td>
<td>43,3</td>
</tr>
</tbody>
</table>
<figcaption>(Kaynak: www.hazine. gov. tr)</figcaption>
</figure>
<p>2001 krizinden sonra doruk noktasına çıkan kamu kesimi borç yükü giderek azalmış ve 2007 yılında yüzde 45’in altına gerilemiştir. Aynı dönemde kamu kesiminin iç borç stoku nominal olarak artsa bile oransal olarak gerileme kaydetmiştir.</p>
<h3 id="35">3.5. <i>X</i> - <i>M</i> = Dış Ekonomik Denge</h3>
<h4 id="sigil_toc_id_33">3.5.1. Dış Ekonomik İlişkiler</h4>
<p>Dış ekonomik ilişkiler, iç ekonomik ilişkilerle yakın bir birliktelik sergiler. Bunu ortaya koyabilmek için harcamalar yönünden GSYH denklemimizi bir kez daha yazalım.</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>) (1)</p>
<p>Şimdi bu denklemde <i>C</i> ve <i>G</i>’yi iki taraftan birden çıkarırsak denklem şu biçimi alacaktır:</p>
<p><i>Y</i> - <i>C</i> - <i>G</i> = <i>I</i> + (<i>X</i> - <i>M</i>) (2)</p>
<p>Tasarruf daha önce tanımladığımız gibi gelirin tüketilmeyen bölümü olduğuna göre şöyle bir eşitlik yazabiliriz:</p>
<p><i>Y</i> - <i>C</i> - <i>G</i> = <i>S</i> ( 3)</p>
<p>Yani gelirden tüketim ve kamu harcamalarını düşersek geriye toplam tasarruflar (<i>Y</i> - <i>T</i> - <i>C</i> özel tasarruflar ve <i>T</i> - <i>G</i> kamu tasarrufları) kalır. Toplam tasarrufları (2) numaralı denklemde eşiti olan (<i>Y</i> - <i>C</i> - <i>G</i>)’nin yerine koyarsak, şu denklemi elde ederiz:</p>
<p><i>S</i> = <i>I</i> + (<i>X</i> - <i>M</i>) (4)</p>
<p>Yatırımları (<i>I</i>) sol tarafa geçirirsek, aşağıdaki denkleme ulaşmış oluruz:</p>
<p><i>S</i> - <i>I</i> = (<i>X</i> - <i>M</i>) (5)</p>
<p>Yani tasarruf ve yatırımlar arasındaki fark dış ekonomik dengeye eşit olur. Burada tasarruflarla yatırımlar arasındaki fark net dış yatırımı gösterir.</p>
<p><i>S</i> - <i>I</i> = Net dış yatırım</p>
<p><i>S</i> &gt; <i>I</i> ise yani tasarruflar yatırımlardan büyükse, bir başka deyişle tasarruf fazlası söz konusuysa net dış yatırım, <i>S</i> &lt; <i>I</i> ise dış tasarruf ithali yapılıyor demektir.</p>
<h4 id="sigil_toc_id_34">3.5.2. Ödemeler Dengesi</h4>
<p>Ödemeler dengesi bir ekonominin yabancı ekonomiler ve yabancı kişilerle olan karşılıklı parasal ilişkilerinin yer aldığı bir dengedir. Ödemeler dengesi şöyle bir eşitlik biçiminde yazılabilir:</p>
<p> BOP = (<i>X</i> - <i>M</i>) + (OI-OO) + (CI - CO) = 0</p>
<p>Bu eşitlikte;</p>
<p>BOP = ödemeler dengesini,</p>
<p><i>X</i> = mal ve hizmet ihracatını,</p>
<p><i>M</i> = mal ve hizmet ithalatını,</p>
<p>OI = Diğer döviz kazandırıcı işlemleri (turizm gelirleri gibi)</p>
<p>OO = Diğer döviz kaybettirici işlemler (faiz giderleri gibi)</p>
<p>CI = sermaye girişlerini,</p>
<p>CO = sermaye çıkışlarını gösterir.</p>
<p>Ya da;</p>
<p>(<i>X</i> - <i>M</i>) = dış ticaret dengesini,</p>
<p>(OI - OO) = görünmeyen kalemler dengesini,</p>
<p>(CI - CO) = sermaye hesaplarını gösterir.</p>
<p>İhracat (<i>X</i>) gelirden (<i>Y</i>) bağımsızdır. Yani GSYH’deki artışla herhangi bir bağlantısı yoktur (Şekil 33).</p>
<figure id="s33">
<img alt="Şekil 33" src="../Images/s33.jpg"/>
<figcaption>Şekil 33: İhracat Fonksiyonu</figcaption>
</figure>
<p>Buna karşılık ithalat, gelirin bağımlı bir fonksiyonudur. Yani ithalatı yapabilmek için gelire ihtiyaç olduğundan gelir arttıkça ithalat da artar. Bu durumda ithalat fonksiyonunu şöyle yazabiliriz:</p>
<p><i>M</i> = <i>Y</i> + <i>a</i></p>
<p>Bunu bir şekil üzerinde gösterelim (Şekil 34).</p>
<figure id="s34">
<img alt="Şekil" src="../Images/s34.jpg"/>
<figcaption>Şekil 34: İthalat Fonksiyonu</figcaption>
</figure>
<p>Dışa açık bir ekonominin teorik olarak hiç geliri olmasa bile ithalat yapacağı varsayılır. O nedenle de ithalat harcaması, tıpkı tüketim harcaması (<i>C</i>) gibi, gelirin sıfır olduğu noktada bile belirli bir düzeyi temsil etmek üzere, ithalat (<i>M</i>) ekseninde sıfırdan değil <i>a</i> gibi bir noktadan başlar. Bu durumda ithalat fonksiyonu cebirsel olarak şu şekli alır:</p>
<p><i>M</i> = <i>a</i> + <i>bY</i></p>
<p>Yukarıdaki şekilde yer alan ve bir birim gelir artışının ne kadarlık bir ithalat artışına yol açacağını gösteren orantıya marjinal ithalat eğilimi (MPM) adı verilir. Bunu da şu denklemle gösterebiliriz:</p>
<p>MPM = <i>dM</i> / <i>dY</i></p>
<h4 id="sigil_toc_id_35">3.5.3. Ödemeler Dengesinin Alt Dengeleri</h4>
<p>Bir ekonomide ödemeler dengesi başlıca dört alt dengeden oluşur. Bunlar cari denge, sermaye ve finans hesapları, net hata ve noksan ve rezerv hareketleri adlarını taşırlar.</p>
<p>Ödemeler Dengesi Genel Dengesi = Cari Denge + Sermaye ve Finans Hesapları + Net Hata ve Noksan + Rezerv Hareketleri</p>
<p>Cari denge Türkiye uygulamasında üç alt denge ve bir kalemden oluşur:</p>
<ol>
<li>Mal ihracatıyla mal ithalatı arasındaki farkı gösteren mal dengesi. Mallar; genel mal ticareti, işlem gören mallar, onarım gören mallar, taşıtlar için limanlarda sağlanan mallar ve parasal olmayan altını (ticari altın) kapsar.</li>
<li>Hizmet ihracatıyla hizmet ithalatı arasındaki farkı gösteren hizmet dengesi. Hizmet dengesini; taşımacılık (navlun dahil), turizm gelir ve giderleri, haberleşme hizmetleri, inşaat hizmetleri, sigorta hizmetleri, finansal hizmetler, bilgisayar ve bilgi hizmetleri, patent ve lisans komisyonları, ticari ve ticaret bağlantılı diğer hizmetler, finansal kiralama hizmetleri, çeşitli teknik hizmetler, kişisel, kültürel ve eğitsel hizmetler ile resmi hizmetler oluşturur.</li>
<li>Çeşitli gelirlerle giderler arasındaki farkı gösteren gelir dengesi. Çalışanların ücretleri, doğrudan yatırımlar, portföy yatırımları ve diğer yatırımlardan elde edilen faiz, kâr ve temettü gibi getirileri kapsar.</li>
<li>Cari transferler. Yurtdışında çalışan işçilerin Türkiye’ye yolladıkları paralarda olduğu gibi karşılığında kaynak transferi yapılmaksızın ekonomiye mal, hizmet ya da para girişi gerçekleştiğinde cari transfer söz konusu olmuş demektir ve bu kaleme giriş yazılır.</li>
</ol>
<p>Bu durumda cari dengeyi özetle şu şekilde formüle etmek mümkündür:</p>
<p>Cari denge = Mal dengesi (mal ihracatı - mal ithalatı) + Hizmet dengesi (hizmet ihracatı + hizmet ithalatı) + Gelir dengesi (çeşitli gelirler - çeşitli giderler) + Cari transferler</p>
<p>Ödemeler dengesi cari dengesi bir ülkenin dış âleme sattığı mal ve hizmetlere, yabancı ülkelerde yaptığı sermaye ve portföy yatırımları karşılığında elde ettiği gelirlere karşılık, dış âlemden satın aldığı mal ve hizmetlerle yabancı ülkelerin o ülkede yaptığı sermaye ve portföy yatırımları karşılığında elde ettiği getirilerin ve ülkenin aldığı cari transferlerin netleştirilmiş halini gösterir. Çok daha basite indirgersek, bir ekonominin yabancı para cinsinden elde ettiği bütün gelirlerle yabancı para cinsinden yaptığı bütün giderler arasındaki farkı gösterir.</p>
<p>Sermaye ve finans hesapları başlıca iki bölümden oluşur:</p>
<ol>
<li>Sermaye hesabı, borcun bağışlanması ve göçmen transferleri gibi sermaye transferleriyle üretilmeyen, finansal olmayan varlıklardan oluşur. Üretilmeyen, finansal olmayan varlıklara örnek olarak kara parçası gibi üretilmeyen varlıkların alım satıma konu olması gösterilebilir.</li>
<li>Finans hesapları, özel kuruluşlar ve kamu kurumları tarafından yapılan kısa ve uzun vadeli uluslararası sermaye akımlarının izlendiği hesaplardır. Bu akımlar başlıca, doğrudan yabancı sermaye yatırımları, portföy yatırımları, finansal türevler ve diğer yatırımlar biçiminde gerçekleşir. Bunlar çift taraflıdır. Yani bir yandan ülkeye doğrudan yabancı sermaye yatırımı gelirken, bir yandan da ülkeden yurtdışına doğrudan yabancı sermaye yatırımı gider.</li>
</ol>
<p>Net hata ve noksan, doğru ölçüldüğünde denk olması gereken ödemeler dengesindeki eksiklik ve noksanlıkların giderildiği kalemdir. Çeşitli nedenlerle bazen ekonomiye girdiği halde kayda alınmamış olan ya da ekonomiye girdiği saptanamadığı halde kayıtlara girmiş olan miktarlar bu dengenin tutmamasına yol açar. Bu hatayı gidermek ve denkliği sağlamak üzere ödemeler dengesinde net hata ve noksan adlı kalem bulunur ve söz konusu fark oraya yazılır. Ödemeler dengesinde bazı kalemler anketlerle tahmin edilmekte ve bazen gerçekleşmeyle anket sonuçları birbirini tutmamakta, fark oradan da kaynaklanabilmektedir. Örneğin turizm gelirleri anketlerle saptanır. O nedenle de gerçekle farklı çıkabilir.</p>
<p>Ödemeler dengesinin son kalemi rezerv hareketleridir. Bu kalemin içine resmi rezervler adı altında TC Merkez Bankası’nın döviz rezervleri ile IMF’den yapılan kullanımların son durumu girer. Eğer resmi rezervler + işaret taşıyorsa söz konusu dönemde resmi rezervlerde azalma, - işaret taşıyorsa artma olmuş demektir. Eğer IMF kredileri + işaret taşıyorsa söz konusu dönemde Türkiye IMF’den kredi kullanmış, - işaret taşıyorsa kredi ödemiş demektir.</p>
<p>Her ülkenin ödemeler dengesi farklı bazı kalemler taşısa da genel olarak tablo birbirine çok benzer. Tablo 15’te Türkiye’nin ödemeler dengesi sunulmaktadır.</p>
<figure id="t15">
<table>
<caption>Tablo 15: Türkiye Ödemeler Dengesi (2002-2008)</caption>
<thead>
<tr><th>ÖDEMELER DENGESİ (Milyon USD)</th>
<th>2002</th>
<th>2007</th>
<th>2008</th>
</tr>
</thead>
<tbody>
<tr><td>CARİ İŞLEMLER DENGESİ</td>
<td>-1.524</td>
<td>-37.996</td>
<td>-41.416</td>
</tr>
<tr><td>İhracat (FOB)</td>
<td>40.124</td>
<td>113.155</td>
<td>140.793</td>
</tr>
<tr><td>İthalat (FOB)</td>
<td>-47.407</td>
<td>-160.653</td>
<td>-193.663</td>
</tr>
<tr><td><b>Mal Dengesi</b></td>
<td><b>-7.283</b></td>
<td><b>-47.498</b></td>
<td><b>-52.870</b></td>
</tr>
<tr><td>Hizmetler Dengesi: Gelir</td>
<td>14.025</td>
<td>28.692</td>
<td>34.449</td>
</tr>
<tr><td>Hizmetler Dengesi: Gider</td>
<td>-6.146</td>
<td>-14.622</td>
<td>-17.093</td>
</tr>
<tr><td><b>Mal ve Hizmet Dengesi</b></td>
<td><b>596</b></td>
<td><b>-33.428</b></td>
<td><b>-35.514</b></td>
</tr>
<tr><td>Gelir Dengesi: Gelir</td>
<td>2.486</td>
<td>6.483</td>
<td>6.860</td>
</tr>
<tr><td>Gelir Dengesi: Gider</td>
<td>-7.042</td>
<td>-13.277</td>
<td>-14.781</td>
</tr>
<tr><td><b>Mal, Hizmet ve Gelir Dengesi</b></td>
<td><b>-3.960</b></td>
<td><b>-40.222</b></td>
<td><b>-43.435</b></td>
</tr>
<tr><td>Cari Transferler</td>
<td>2.436</td>
<td>2.226</td>
<td>2.019</td>
</tr>
<tr><td>SERMAYE HESABI</td>
<td></td>
<td></td>
<td></td>
</tr>
<tr><td>FİNANS HESABI</td>
<td>1.194</td>
<td>50.426</td>
<td>33.731</td>
</tr>
<tr><td>Yurtdışında Doğrudan Yatırım</td>
<td>-175</td>
<td>-2.107</td>
<td>-2.585</td>
</tr>
<tr><td>Yurtiçinde Doğrudan Yatırım</td>
<td>1.137</td>
<td>21.873</td>
<td>17.718</td>
</tr>
<tr><td>Portföy Hesabı (Varlıklar)</td>
<td>-2.096</td>
<td>-2.063</td>
<td>-1.276</td>
</tr>
<tr><td>Portföy Hesabı (Yükümlülükler)</td>
<td>1.503</td>
<td>2.780</td>
<td>-3.502</td>
</tr>
<tr><td>Diğer Yatırımlar (Varlıklar)</td>
<td>-777</td>
<td>-4.752</td>
<td>-7.291</td>
</tr>
<tr><td>Diğer Yatırımlar (Yükümlülükler)</td>
<td>1.602</td>
<td>34.695</td>
<td>30.667</td>
</tr>
<tr><td><b>Cari, Sermaye, Finansal Hesaplar</b></td>
<td><b>-330</b></td>
<td><b>12.430</b></td>
<td><b>-7.685</b></td>
</tr>
<tr><td>NET HATA VE NOKSAN</td>
<td>118</td>
<td>-415</td>
<td>4.927</td>
</tr>
<tr><td>GENEL DENGE</td>
<td>-212</td>
<td>12.015</td>
<td>-2.758</td>
</tr>
<tr><td>REZERV VARLIKLAR</td>
<td>212</td>
<td>-12.015</td>
<td>2.758</td>
</tr>
<tr><td>Resmi Rezervler</td>
<td>-6.153</td>
<td>-8.032</td>
<td>1.057</td>
</tr>
<tr><td>Uluslararası Para Fonu Kredileri</td>
<td>6.365</td>
<td>-3.983</td>
<td>1.701</td>
</tr>
<tr><td>Ödemeler Dengesi Finansmanı</td>
<td>0</td>
<td>0</td>
<td>0</td>
</tr>
</tbody>
</table>
<figcaption>(Kaynak: www.tcmb.gov.tr)</figcaption>
</figure>
<p>Tablodan görüleceği üzere, Türkiye’nin mal dengesi açık, hizmet dengesi fazla, gelir gider dengesi ise açık vermektedir. Bunlara cari transferleri de eklediğimizde cari denge açık vermektedir. Türkiye, bu açığını sermaye ve finans hesabı aracılığıyla kapatmakta ve açığını kısmen borçlanma yaparak (diğer yatırımlar yükümlülükler kalemi), kısmen portföy yatırımlarını çekerek (borsaya yapılan hisse senetleri yatırımı gibi) ve kısmen de doğrudan yatırım çekerek (yurtiçinde doğrudan yatırım kalemi) fınanse edebilmektedir.</p>
<h4 id="sigil_toc_id_36">3.5.4. Döviz Kurunun Oluşumu</h4>
<p>Sermaye hareketlerinin serbest olduğu ve dalgalı kur rejiminin uygulandığı bir piyasada döviz kuru, tıpkı öteki mal ve hizmetlerde olduğu gibi, piyasada arz ve talep kurallarına göre belirlenir (Şekil 35).</p>
<figure id="s35">
<img alt="Şekil" src="../Images/s35.jpg"/>
<figcaption>Şekil 35: Döviz Kurunun Piyasada Belirlenmesi</figcaption>
</figure>
<p>Dolar kuru <i>K<sub>1</sub></i>’de iken arz (<i>A<sub>1</sub></i>) ve talep (<i>T</i>) <i>M<sub>1</sub></i> miktarında dengededir. Yani <i>K<sub>1</sub></i> dolar kurundan <i>M<sub>1</sub></i> kadar TL ile dolar değişimi yapılmaktadır. Şimdi ülkeye yönelik beklentilerde bir değişiklik olduğunu, örneğin AB ile müzakerelerin kusursuz devam ettiği ve tam üyeliğe geçişin beklenenden erken olabileceği görünümünün ortaya çıktığını varsayalım.</p>
<p>Bir önceki analizimizde ortaya koyduğumuz dünya düzeyinden yüksek reel faiz nedeniyle çekici olan ülkede AB ile ortaklık nedeniyle riskler de azalmaya başladığından, beklentiler çok daha olumlu hale gelecek ve ülkeye yatırım amacıyla giren yabancı fonlar artacaktır. Bu gelişmeyi arz eğrisinin sağa kaymasıyla, yani daha çok miktarda arzı temsil eden <i>A<sub>2</sub></i> eğrisiyle gösterebiliriz. Bu arz artışı şekilden izlenebileceği gibi bir yandan ülkeye gelen dolar miktarını artırırken (<i>OM<sub>1</sub></i>’den <i>OM<sub>2</sub></i>’ye geçiş) bir yandan da dolar kurunun düşmesine (<i>OK<sub>1</sub></i>’den <i>OK<sub>2</sub></i>’ye geçiş) neden olmaktadır.</p>
<p>Ülkenin reel faizi dünya reel faizinden yüksek olduğu ve ülkeyle ilgili risk beklentileri kötümser olmadığı için yabancı fonların bir bölümü, portföy yatırımı biçiminde, faiz kazancı elde etmek üzere ülkeye gelmektedir. Bazı iktisatçıların sıcak para diye adlandırdığı bu fonlar, risk artışına çok duyarlı olduğu için ülkede ya da dışarıda oluşan en ufak bir değişimden etkilenerek hızla ülkeyi terk edebilmektedir.</p>
<p>Bir ülkenin parasının başka bir ülke parasına dönüşümünü sağlayan orantıya, döviz kuru ya da parite adı verilir. Örneğin Türk Lirasının ABD Doları karşısındaki eşitliğine Türk Lirasının Dolar kuru (paritesi) ya da kısaca Dolar kuru adı verilir.</p>
<p>İki tür döviz kuru vardır. İlki olan nominal döviz kuru iki ülkenin paralarının karşılıklı göreli fiyatıdır. 1 ABD Doları 1,2 Türk Lirasına eşit dediğimiz zaman nominal döviz kurunu kastediyoruz demektir. Bu durumda bir Amerikalı 1 Dolar verdiğinde 1,2 Türk Lirası alırken, bir Türk 1,2 Türk Lirası verdiğinde 1 Dolar alacak demektir (alış ve satış kurları arasındaki farkı ihmal ediyoruz.)</p>
<p>İkincisi reel döviz kurudur. Bir başka deyişle ticaret hadleri (terms of trade) reel döviz kuru, iki ülkenin mallarının göreli fiyatıdır. Böyle bir karşılaştırma için aynı tip malı bulmak günümüzde hiç de kolay değildir. Bu nedenle <i>The Economist</i> dergisi Big Mac Endeksini geliştirmiş ve karşılaştırmalar için dünyanın her yerinde aynı standartla yapılan Big Mac sandviçini temel almıştır. Türkiye’de döviz paritesinin 1,2 TL = 1 USD dengesinde oluştuğunu ve Big Mac’in ABD’de 3 dolara, Türkiye’de ise 5 TL’ye satıldığını düşünelim. Bu durumda şöyle bir formül yazabiliriz:</p>
<p>1 USD = 1,2 TL</p>
<p>3 USD = 3,6 TL</p>
<p>Bu durumda ortaya bir parite farkı çıkmaktadır. Çünkü ABD’de 3 dolar olan Big Mac Türkiye’de 3,6 TL’ye değil 5 TL’ye satılmaktadır. Yani;</p>
<p>Nominal döviz kuru 1 dolar = 1,2 TL</p>
<p>Reel döviz kurunu aşağıdaki formülle hesaplayabiliriz:</p>
<p><i>E</i> = <i>e</i> x (<i>P</i> / <i>P<sup>*</sup></i>)</p>
<p>Burada <i>E</i> reel döviz kurunu, <i>e</i> nominal döviz kurunu, <i>P</i> yerli malın fiyatını, <i>P<sup>*</sup></i> yabancı malın fiyatını gösterir.</p>
<p>Bu formüle yukarıdaki örneği uygulayalım:</p>
<p><i>E</i> = 1,2 x (5 / 3)</p>
<p><i>E</i> = 2 TL</p>
<p>Yani nominal olarak 1,2 TL = 1 USD tanımlanmışken, reel olarak 2 TL = 1 $ olmaktadır.</p>
<p>Bu eşitlikten hareketle bazı ilişkileri ortaya koymak mümkündür:</p>
<p>Reel Döviz Kuru = Nominal Döviz Kuru : Dış ticaret etkisi nötr.</p>
<p>Reel Döviz Kuru &gt; Nominal Döviz Kuru : İthalat artar, ihracat düşer.</p>
<p>Reel Döviz Kuru &lt; Nominal Döviz Kuru : İhracat artar, ithalat düşer.</p>
<p>Döviz kurlarının belirlenmesinde başlıca iki yöntem vardır:</p>
<ol>
<li>Sabit kur yöntemi,</li>
<li>Esnek kur yöntemi.</li>
</ol>
<p><b>Sabit kur yöntemi</b>; bir ülkenin kendi parasını belirli bir pariteyle yabancı paralara karşı sabitlemesi demektir. Böyle bir sabitleme, kurun belirli bir süre aynı değerde tutulmasını sağlar. Eğer söz konusu ekonomide enflasyon yüksekse, o takdirde bu sabitleme bir süre sonra karaborsa doğmasına ve ithalat artışı nedeniyle cari işlemler dengesinin ülke aleyhine bozulmasına ve sonuçta yüksek oranlı bir devalüasyon yapılmasına yol açar.</p>
<p><b>Esnek kur yöntemi</b>; bir ülkenin parasını yabancı paralar karşısında dalgalanmaya bırakması demektir.</p>
<p>Bu durumda ülkenin değerlenmiş olan parasının dış değeri ülkede oluşan enflasyon kadar düşer. Bir başka deyişle, devalüasyon süreklilik kazanır.</p>
<p>Ne sabit kur ne de esnek kur yöntemleri günümüzde, burada anlatıldığı kadar katı biçimde uygulanmaktadır. Genellikle bu ikisinin arasında çeşitli yöntemlerle kur belirlemesi yolu seçilmektedir.</p>
<p><b>Kur Rejimleri</b></p>
<ol>
<li>Sabit Kur Rejimi</li>
<ol type="a">
<li>Sabitlenmiş kur yöntemi</li>
<li>Para kurulu</li>
<li> Çapa</li>
<ol type="i">
<li>Sabit çapa</li>
<li>Sürüklenen çapa</li>
<li>Bant yöntemi</li>
<ol type="A">
<li>Paralel bant</li>
<li>Genişleyen bant</li>
<li>Daralan bant</li>
</ol>
</ol>
</ol>
<li>Değişken Kur Rejimi</li>
<ol type="a">
<li>Müdahaleli esneklik</li>
<ol type="i">
<li>Serbest müdahale</li>
<li>Açıklanmış müdahale</li>
</ol>
<li>Dalgalı kur yöntemi</li>
<ol type="i">
<li>Tam dalgalı kur yöntemi</li>
<li>Yarı dalgalı kur yöntemi</li>
</ol>
</ol>
</ol>
<p>Kur rejiminin sermaye hareketlerinin serbestlik derecesiyle ilişkisi vardır. Bunu da Şema 6’da gösterelim.</p>
<figure id="S06">
<img alt="Şema 6" src="../Images/x06.jpg"/>
<figcaption>Şema 6: Sermaye Hareketlerinin Serbestlik Derecesi ve Kur Rejimi</figcaption>
</figure>
<p>Sermaye hareketlerinin serbestlik derecesine göre kur rejimi esnek bir rejime girmeye yönelmek durumundadır. Buna karşılık günümüzde tam sabit kur rejimiyle esnek kur rejimi arasındaki kur rejimlerinin sürdürülebilir olmadığı iddiası ileri sürülmektedir. Gerçekten de dünya uygulamalarına bakıldığında, bu aralıkta yapılan uygulamaların tümünün başarısızlıkla sonuçlandığı görülmektedir.</p>
<p>Son örnek, Türkiye’nin yeni ekonomik program çerçevesinde 2000 yılı başından bu yana uyguladığı kur rejimidir. Türkiye uygulamaya sabit kur içinde (sürüklenen çapa ile) başlayarak Temmuz 2001’de genişleyen bant uygulamasına geçmeyi planlıyordu. Başarılı olamadığı için Şubat 2001’de dalgalı kur rejimine geçti. Bu, Türkiye tarihinde ilk kez uygulanan bir kur rejimidir.</p>
<h4 id="sigil_toc_id_37">3.5.5. Faizin Dış Borçlanmaya Etkisi</h4>
<p>Sermaye hareketlerinin serbest olduğu bir ortamda diğer değişkenler sabit kaldığı takdirde gelişme yolundaki bir ekonomide dış borçlanmanın miktarını dünyadaki ve o ülkedeki reel faiz oranları belirler. Bir şekil yardımıyla konuyu irdeleyelim (Şekil 36).</p>
<figure id="s36">
<img alt="Şekil 36" src="../Images/s36.jpg"/>
<figcaption>Şekil 36: Dış Kaynakların Yönü</figcaption>
</figure>
<p>Dikey eksen faiz oranını, yatay eksen dış borçlanma miktarını, <i>K</i> eğrisi de uluslararası sermaye akımlarını gösteriyor olsun. <i>K</i> eğrisinin eğimi dış borçlanmanın faiz oranlarına olan duyarlılığını göstermektedir. Ülke içinde faiz oranı dünya faiz oranıyla eşitse, yani şekildeki gibi yüzde 6 ise o zaman bu ülkeye hiç dış borç gelmeyecek demektir. ABD’li ya da AB’li yatırımcının parasını kendi ülkesinde bulabileceği faiz oranıyla gelişme yolundaki bir ülkeye götürmesi beklenmez.</p>
<p>Bu ülkenin, dış kaynakları çekmek için iç faiz oranlarını yüzde 8’e çıkardığını düşünelim. Bu durumda sermaye akımlarının bir bölümü (şekilde <i>OM<sub></sub>1</i> miktarı) bu ülkeye gelecektir. Çünkü bu artış sonrasında 2 puan fazla faiz elde etmeleri söz konusudur. Bunun tersi olduğunda, ülkenin faizi yüzde 3’e düştüğünde, bu kez ülkenin kendi yatırımcıları dünyadaki 3 puan fazla faizi alabilmek için içerideki fonlarını dışarı çıkaracaklardır (şekilde <i>OM<sub>2</sub></i> miktarı).</p>
<p>Eğer bir ülke cari açık veriyor ve bunu dış finansmanla kapatmaya çalışıyorsa, içeride verdiği faizin dünya faizinden yüksek olması kaçınılmazdır. Bunun ne kadar yüksek olacağının yanıtı üçlü makroekonomik dengedeki açıkların büyüklüğüne bağlıdır. Üçlü makroekonomik dengeyi oluşturan dengelerden (Özel Kesimin Tasarruf Yatırım Dengesi + Kamu Kesimi Gelir Gider Dengesi = Cari Denge) hangisinin ne kadar açık verdiği iç faizin nerede belirleneceğini ortaya koyuyor.</p>
<h4 id="sigil_toc_id_38">3.5.6. Dış Ticaret Hadleri</h4>
<p>Dış ticaret hadleri bir ülkenin dış ticaret ilişkilerinin lehte mi aleyhte mi işlediğini anlamak için kullanılan bir ölçüdür. Çeşitli şekillerde ölçülür. En çok kullanılanı ihraç malları fiyat endeksinin ithal malları fiyat endeksine bölünmesiyle bulunan Dış Ticaret Fiyat Hadleri’dir. Eğer ihraç mallarının fiyatları artarken ithal mallarının fıyatları artmıyor veya daha yavaş artıyor ya da azalıyorsa dış ticaret fiyat hadleri ülkenin lehine gelişiyor demektir. Bununla birlikte fiyatlar tek başına bir şey ifade etmez, miktarlara da bakmak gereklidir. Eğer fiyatlarda bir değişiklik olmadığı halde ihraç malları değer endeksi ithal malları değer endeksinden hızlı artıyorsa ülkenin ihracatı, tersi oluyorsa ithalatı artıyor demektir. Eğer ihraç mallarının fiyat endeksi gerilerken ihraç edilen mal miktarı artıyorsa, o zaman ülke daha çok malı daha az bedelle ihraç ediyor demektir ki bu da ülkenin aleyhine bir gelişimi gösterir. Dış ticaret fiyat hadleri (DTFH) şöyle bir formül kullanılarak ölçülür:</p>
<p>DTFH = PiX / PiM</p>
<p>Burada;</p>
<p>PiX = İhraç malları fiyat endeksini,</p>
<p>PiM = İthal malları fiyat endeksini gösterir.</p>
<p>Türkiye’nin dış ticaret hadlerindeki gelişim Tablo 16’da gösterilmektedir.</p>
<figure id="t16">
<table>
<caption>Tablo 16: Türkiye’nin Dış Ticaret Fiyat Hadleri (2003 = 100)</caption>
<tbody><tr><th></th>
<th>2003</th>
<th>2004</th>
<th>2005</th>
<th>2006</th>
<th>2007</th>
</tr>
</tbody>
<tbody>
<tr><td><b>DTFH</b></td>
<td>100,0</td>
<td>101,0</td>
<td>99,7</td>
<td>95,2</td>
<td>98,0</td>
</tr>
</tbody>
</table>
<figcaption>(Kaynak: www.tuik.gov.tr)</figcaption>
</figure>
<p>Dış ticaret fiyat haddinin 100’ün üzerinde bulunması halinde; dış ticarete konu malları baz yılına göre pahalıya satıp ucuza satın aldığımız için ülke lehine bir durum söz konusudur. Tersi durumda ülke aleyhine bir durum vardır. Tablodaki veriler bize 2004 yılından sonraki yıllarda dış ticaret fiyat hadlerinin Türkiye aleyhine işlediğini, 2007 yılında bir miktar toparlanmanın ortaya çıktığını göstermektedir. Bunun daha açık anlamı şudur: Türkiye 2004’ten itibaren ihraç mallarını 2003 baz yılındaki fiyatlara göre daha ucuza satmakta, ithal mallarını ise daha pahalıya mal etmektedir.</p>
<h4 id="sigil_toc_id_39">3.5.7. Dış Ticaret Çarpanı</h4>
<p>Dış ticaret çarpanı ya da öteki adıyla açık ekonomi çarpanı, iç talepte ortaya çıkan artışın ülkenin dış ticaretine olan etkisini gösterir.</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>) denkleminden yola çıkalım. Bu denklemde ithalat (<i>M</i>) sistemden dışarıya sızıntı olarak kabul edilir. Bunun anlamı ithalatın, tasarruflar ve vergilerde olduğu gibi yerli üretimle ilgili bir harcamayı temsil etmemesidir. Yani ithalat harcamaya yönelik sistemden çekilen bir kalemdir. Gelirde ortaya çıkan artışın bir bölümü nasıl içeride üretilen mal ve hizmetlere yönelik harcamalara giderse, bir bölümü tasarruflara, bir bölümü vergilere, bir bölümü harcamalara, bir bölümü de ithal edilen mal ve hizmetlere gider. İşte burada gelirdeki artıştan ithal edilen mal ve hizmetlere giden bölüme marjinal ithalat eğilimi (mpm) adı verilir. Marjinal ithalat eğilimi, çarpanın boyutunu ve dolayısıyla da etkisini azaltır.</p>
<p>Varsayalım ki gelirde 1000 TL’lik artış ortaya çıktı. Ve yine varsayalım ki bu artışın %30’u (300 TL) vergiye, marjinal tüketim eğiliminin yüzde 80 olduğu (yani marjinal tasarruf eğiliminin yüzde 20 olduğu) varsayımıyla %20’si (200 TL) tasarrufa ve %20’si de (200 TL) ithal mal ve hizmetlere yönelik harcamalara dönüştü. Bu durumda, içeride üretilen mal ve hizmetlere de (1000 - [300 + 200 + 200 =]) 300 TL harcanmış olmaktadır.</p>
<p>Açık ekonomi çarpanı 1 / (1 - mpc + mpm) formülüyle hesaplanır. Ekonominin dışa kapalı olduğunu varsayarsak çarpan formülü 1 / (1 - mpc) olacaktı.</p>
<p>Yani kapalı ekonomide çarpan;</p>
<p>1 / (1 - 0,80) = 5 olarak hesaplanacaktı.</p>
<p>Oysa açık ekonomide;</p>
<p>1 / (1 - 0,60 ) = 2,5 olarak bulunacaktır.</p>
<p>İthalat çarpanı çok önemlidir çünkü bir yandan çarpanın etkisini azaltırken bir yandan da maliye politikasının etkisini düşürür.</p>
<h4 id="sigil_toc_id_40">3.5.8. Paranın Dış Değer Kaybı ya da Kazancı</h4>
<p>Her ülkenin parasının öteki ülkelerin paralarıyla karşılıklı bir değer ilişkisi içinde olduğunu, bu ilişkinin bir eşitlik biçiminde ifade edildiğini ve buna parite adı verildiğini daha önce belirtmiştik. Örneğin 2007 yılı sonunda 1 TL = 1,17 USD idi. Yani burada TL’nin dolar karşısındaki paritesi 1’e 1,17 idi. Aynı tarihte TL’nin öteki yabancı paralarla da benzer bir ilişkisi vardı. Eğer Türkiye’de TL’nin, ABD’de de doların iç değer kaybına yol açacak biçimde enflasyon ortaya çıkmaz ya da sermaye hareketleri olmazsa bu eşitlik sürer. Türkiye’de yüzde 10 enflasyon oluştuğunu, buna karşılık ABD’de hiçbir değişiklik olmadığını düşünelim. Bu durumda TL dolara karşı yüzde 10 değer kaybecek demektir. TL açısından baktığımızda TL, dolara karşı değer kaybetmiş, dolar açısından baktığımızda dolar TL’ye karşı değer kazanmış olmaktadır.</p>
<p>Bu anlattığımız, döviz piyasasına müdahale olmadığı zaman söz konusudur. Yani bir paranın dış değeri piyasada öteki mallar gibi serbestçe belirleniyorsa o zaman gelişme böyle olur. Eğer sabit kur sistemi söz konusuysa, o zaman bir paranın dış değeri bir merkezi otorite tarafından belirlenir. Diyelim ki TL’nin değerini Merkez Bankası sabit olarak ve 1 TL = 1 USD olarak belirledi, yıl içinde Türkiye’de yüzde 10 enflasyon oldu ve ABD’de enflasyon sıfır olarak gerçekleşti. Bu durumda TL’nin dolar karşısındaki değerinin yüzde 10 düşmesi, yani paritenin 1 USD = 1,10 TL olarak belirlenmesi gerekir. Eğer sabit kurda yani 1 USD = 1 TL eşitliğinde ısrar edilirse, TL talebi azalacak, dolar talebi artacak, dolar bulunmaz olacak ve karaborsa başlayacaktır. Bu durumda ekonomik krizi önlemek için yapılacak şey TL’nin değerini düşürüp pariteyi yeniden 1 USD = 1,10 TL olarak belirlemektir. İşte, piyasa yerine merkezi bir otoritenin yaptığı bu düzenlemeye, yani paraya yabancı paralar karşısında değer kaybettirme işlemine <b>devalüasyon</b> adı verilir. Eğer tersi söz konusuysa, yani ABD’de oluşmuş bir enflasyon varken Türkiye’de enflasyon olmamışsa, o zaman TL’ye ABD’deki enflasyon kadar değer kazandırmak gerekir ki buna da <b>revalüasyon</b> adı verilir.</p>
<h3 id="36">3.6. Harcama Parçalarının Bir Araya Getirilmesi</h3>
<h4 id="sigil_toc_id_41">3.6.1. Aritmetik Gösterim</h4>
<p>Harcamalar yönünden makroekonomik denge ya da GSYH şöyle gösteriliyordu:</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p>Şimdi bu harcama kategorilerinin her birinin 2008 sonunda (ex post) Türkiye’deki değerlerini yazalım (sayılar yuvarlanmış olup milyar TL olarak okunmalıdır):</p>
<p><i>C</i> = 662</p>
<p><i>I</i> = 173</p>
<p><i>G</i> = 159</p>
<p><i>X</i> = 227</p>
<p><i>M</i> = 271</p>
<p>Bu durumda denge ya da GSYH:</p>
<p><i>Y</i> = 662 + 173 + 159 + (227 - 271)</p>
<p><i>Y</i> = 950</p>
<p>Buna göre Türkiye 2008 yılında; yüzde 70’i özel tüketim harcaması, yüzde 18’i özel yatırım harcaması, yüzde 17’si kamu harcaması ve yüzde 5’i net ithalat harcaması (toplama eksi olarak alınacak) olmak üzere toplam 950 milyar TL’lik harcama yapmış olmaktadır.</p>
<h4 id="sigil_toc_id_42">3.6.2. Geometrik Gösterim</h4>
<p>Buraya kadar <i>Y</i> = <i>C</i> + <i>I</i> + <i>G</i> + (<i>X</i> - <i>M</i>) makroekonomik denge (ya da harcamalar yönünden GSYH) denkleminde yer alan bütün kalemleri tek tek ele alıp açıkladık. Şimdi bunları tek bir şekil üzerine taşıyarak makroekonomik dengenin doğuşunu gösterelim (Şekil 37).</p>
<figure id="s37">
<img alt="figcaption" src="../Images/s37.jpg"/>
<figcaption>Şekil37: <i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</figcaption>
</figure>
<p>Şekilde dikey eksen harcamaları (<i>E</i>), yatay eksen geliri (<i>Y</i>) göstermektedir. Buraya kadar değindiğimiz bütün harcama kategorilerini üst üste topladığımızda koyu renkli doğruyla gösterilen toplam talep doğrusuna ulaşırız. Bu doğru, ekonomideki toplam harcamaları (<i>E</i>) ya da aynı anlama gelmek üzere toplam talebi (<i>AD</i>) ifade eder.</p>
<div class="konu">
<h3 id="ket">KARMA EKONOMİ TEORİSİ</h3>
<p>Kapitalizmin dayanağı olan piyasa ekonomisi ne klasik iktisatçıların anlattığı gibi krizlerde kendiliğinden dengeye gelebilmiş, ne de Marksist iktisatçıların söylediği gibi girdiği krizlerde dağılma aşamasına gelmiştir. 1929 büyük dünya bunalımına giren kapitalist sistem, batmamış olsa da krizden çıkışı ancak ve ancak devlet müdahaleleri yoluyla olmuştur. Bu müdahaleler büyük ölçüde John Maynard Keynes’in görüşleri çerçevesinde biçimlenmiştir.</p>
<p>Büyük bunalımdan sonra dünyanın büyük bölümünde müdahaleli piyasa sistemi serbest piyasa sisteminin yerini almıştır. Böylece kamu kesimi de özel kesimin yanında üretimin içine girmiş, kamu iktisadi teşebbüsleri aracılığıyla mal ve hizmet üretmeye başlamıştır. Üretim araçlarının mülkiyetinin özel kesimde olduğu kapitalizm ile bu araçların mülkiyetinin kamu kesiminde olduğu sosyalizmin bir karması olarak ortaya çıkan bu sisteme karma ekonomi adı verilmiştir.</p>
<p>John Maynard Keynes, 1883 yılında Cambridge (İngiltere’de) doğdu. Babası da ünlü bir iktisatçı olan John Neville Keynes’tir. Cambridge Üniversitesi’nde felsefe ve ekonomi eğitimi aldı. Dönemin en ünlü iktisatçılarından olan Alfred Marshall’ın öğrencisi oldu. I. Dünya Savaşı sırasında İngiltere Hazine Bakanlığı’nda görev yaptı. Bu görevi sırasında parasal konular üzerinde uzmanlığıyla öne çıktı. Versay barış antlaşması toplantılarında İngiltere’yi temsil etti. Sonra Cambridge Üniversitesi’nde ders vermeye başladı.</p>
<p>Bu görevinin yanı sıra bazı mali kuruluşların yönetimlerinde görev aldı, sürekli olarak yazılar yazdı ve yayımladı. Döviz kuru ve borsada yaptığı spekülatif yatırımlarla ciddi bir servet edindi. Asıl şöhretini 1936 yılında yayımladığı <i>Para, Faiz ve İstihdam Genel Teorisi</i> adlı kitabıyla elde etti. 1929 büyük dünya bunalımının yarattığı etkiler üzerine kurulan bu kitapla, o zamana kadar tartışmasız doğrular olarak kabul edilen klasik ekonomi teorisini temellerinden sarstı. Kitap geniş yankı buldu ve sonraki dönemin tartışmasız biçimde ekonomi politikası kitabı haline geldi. Keynes’in ekonomiye katkıları “Keynesyen Devrim” olarak adlandırılır oldu.</p>
<p>Keynes <i>Genel Teorisi</i>’nde asıl olarak hocası Alfred Marshall’ın aralarında bulunduğu klasik iktisatçıların öğretilerinin yanlışlığını ortaya koydu. Keynes’e göre, klasik ekonomi öğretisinin temel taşı olan otomatik tam istihdam hali (bütün kaynakların azami biçimde üretimin emrinde kullanılıyor olması) genel bir durum değil, olsa olsa bir tesadüf halidir. Dolayısıyla kamu kesimi bu önemli konuyu tesadüflere terk edemez ve gerektiğinde bu konuya karışmak durumundadır.</p>
<p>Keynes’in bu görüşleri kapitalist dünyaya o döneme kadar egemen olan “bırakınız yapsınlar” felsefesine kökten bir karşı çıkış oluşturuyor ve kamu müdahaleciliğinin temellerini atıyordu. Keynes’e kadar geçerli olan serbest piyasa sistemi yerini yavaş yavaş müdahaleli piyasa sistemine terk etmeye başlamıştı. Buna karma ekonomik model adı veriliyor.</p>
<p>Keynes, savaşın sonuna doğru 1944 yılında Bretton Woods’da (ABD) yeni bir uluslararası parasal ve ekonomik işbirliğinin temellerinin atılması amacıyla toplanan konferansta İngiliz heyetine başkanlık etti. Keynes bu toplantıya üç kurum ve bir sanal rezerv para önerisiyle geldi. Bu önerilerin bir bölümü ABD heyetinin görüşlerine uygun biçimde (White Planı) değiştirilerek hayata geçirildi. Keynes’in önerdiği gibi Bancor benzeri bir rezerv para ise 1970’lerde SDR adı altında İMF bünyesinde yaratıldı, Dünya Ticaret Örgütü ise GATT sürecinden geçildikten sonra 1995 yılında kuruldu. 2008 yılında başlayan ve asıl etkisini 2009 yılında gösteren küresel kriz sırasında Keynes’in görüşleri yeniden gündeme geldi ve para ve maliye politikası onun görüşleri doğrultusunda yenilendi. Bu adımlar “Keynes’in geri dönüşü” ya da “Keynesyen görüşlere geri dönüş” olarak adlandırıldı. 2008 krizi Keynesyen ekonomiye özellikle Monetaristlerin ve Yeni Klasiklerin saldırılarıyla yitirdiği itibarı geri getirdi.</p>
</div>
<h2 id="4">4. ÜRETİM İLE HARCAMALARIN YA DA ARZ İLE TALEBİN BİR ARAYA GETİRİLMESİ</h2>
<h3 id="41">4.1. Toplam Arz ve Toplam Talep Aritmetiği</h3>
<p>Üretim değerleri açısından GSYH denklemimiz şöyleydi (kategori dışı kalem olan <i>O</i>’yu ihmal ediyoruz):</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i></p>
<p>Harcamalar açısındansa GSYH denklemi şöyle yazmıştık:</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p>Bir ekonomide toplam üretim ile toplam harcamalar birbirine eşittir. O halde her ikisi de GSYH’ye (<i>Y</i>) eşit olan bu iki denklem birbirine ve bunlar da <i>Y</i>’ye (GSYH’ye) eşittir:</p>
<p><i>A<sub>p</sub></i> + <i>I<sub>p</sub></i> + <i>S<sub>p</sub></i> = <i>C</i> + <i>I</i> + <i>G</i> + (<i>X</i> - <i>M</i>) = <i>Y</i> = GSYH</p>
<p>Bu denklemin üretim değerlerini gösteren bölümüne toplam arz (AS), harcama kalemlerini gösteren bölümüne ise toplam talep (AD) dersek bu dengeyi kısaca şöyle gösterebiliriz:</p>
<p>AS = AD = GSYH</p>
<h3 id="42">4.2. Toplam Arz Toplam Talep Geometrisi</h3>
<p>Ekonomide toplam arz eğrisi (AS) daha önce de değindiğimiz gibi 45 derece doğrusuyla gösterilir. Bu durumda makroekonomik dengeyi Şekil 38’deki gibi gösterebiliriz.</p>
<figure id="s38">
<img alt="Şekil 38" src="../Images/s38.jpg"/>
<figcaption>Şekil 38: (AS = AD = GSYH)</figcaption>
</figure>
<p>Şekildeki <i>X</i>, ekonominin dengeye geldiği noktadır. Bu noktada toplam talep (AD) ile toplam arz (AS) kesişmekte ve <i>E<sub>1</sub></i> harcama toplamı <i>Y<sub>1</sub></i> gelir düzeyine eşitlenmektedir. Toplumun GSYH’si <i>OY<sub>1</sub></i> kadardır. Bunu Türkiye’ye uyarlarsak 2008 sonunda (ex post) makroekonomik denge noktasındaki (yani AS = AD =) GSYH, 950 milyar TL olarak karşımıza çıkmaktadır.</p>
<h3 id="43">4.3. Makroekonomik Dengenin Bir Başka Görünümü (IS, LM Eğrileri Analizi)</h3>
<p>Nobel ödülü sahibi iktisatçı Sir John R. Hicks’in bir yanda tasarruflar (<i>S</i>), öte yanda para talebi (<i>L</i>) ve para arzı (<i>M</i>) dengelerini bir araya getirerek gelirin belirlenmesi ve ekonominin dengeye gelmesini açıklayan modeli IS-LM modeli adıyla anılmaktadır.</p>
<p>Ekonominin parasal yanı yukarıdaki denklemin <i>MV</i> ile ifade edilen sol yanına ve reel yanı da <i>C</i> + <i>I</i> + <i>G</i> + (<i>X</i> - <i>M</i>) ile ifade edilen sağ yanına çok benzer.</p>
<p>Paranın işlem (<i>t</i>), ihtiyat (<i>p</i>) ve spekülasyon (<i>s</i>) güdüsüne bağlı talep formları şu fonksiyonel ilişkilerle gösterilebilir. İşlem ve ihtiyat güdüsüyle para talebi, gelirin bir fonksiyonudur:</p>
<p><i>M<sub>t,p</sub></i> = <i>L<sub>1</sub></i>(<i>Y</i>);</p>
<p>Spekülasyon güdüsüyle para talebi, faizin bir fonksiyonudur:</p>
<p><i>M<sub>s</sub></i> = <i>L<sub>2</sub></i>(<i>i</i>)</p>
<p>Buna göre toplam para talebi işlem, ihtiyat ve spekülasyon güdüsüyle talep edilen para toplamına eşit olduğuna göre: <i>M<sub>d</sub></i> = <i>M<sub>t,p</sub></i> + <i>M<sub>s</sub></i> yazabiliriz. Ya da bunu toplu bir fonksiyonel ilişki biçiminde ifade etmek istersek para talebinin bir bölümünün gelirin, bir bölümünün de faizin bir fonksiyonu olduğundan hareketle şöyle gösterebiliriz:</p>
<p><i>M</i> = <i>L</i>(<i>Y</i>, <i>i</i>) (1)</p>
<p>Para talebi ile para arzı birbirine eşit olduğuna göre, aynı fonksiyonel ilişki bize para arzını ve dolayısıyla LM’yi, bir başka deyişle para piyasasındaki dengeyi verir. Aynı ekonomide mal ve hizmet piyasasında denge de şöyle bir denklemle ifade edilebilir:</p>
<p><i>S</i>(<i>Y</i>) + <i>T</i> = <i>I</i>(<i>i</i>) + <i>G</i> (2)</p>
<p>Gelirin bir fonksiyonu olan gönüllü tasarruflar <i>S</i>(<i>Y</i>) ile zorunlu tasarruf niteliğindeki vergilerin (<i>T</i>) toplamı faizin bir fonksiyonu olan yatırımlar <i>I</i>(<i>r</i>) ile kamu harcamalarının (<i>G</i>) toplamına eşittir. Ekonomi dışa açıldığında LM eğrisini Ve parasal piyasa dengesini değiştirmemize gerek yoktur. Buna karşılık mal ve hizmet dengesine ihracat (<i>X</i>) Ve ithalatı (<i>M</i>) eklememiz gerekmektedir. Bu durumda (2) numaralı denklem şöyle olacaktır:</p>
<p><i>S</i>(<i>Y</i>) + <i>T</i> = <i>I</i>(<i>i</i>) + <i>G</i> + <i>X</i> - <i>M</i></p>
<p>Fonksiyonel olarak gelirle ilişkili olan, yani gelir arttıkça artış eğilimi gösteren ithalatı bu ilişkiyi de gösterecek biçimde ifade eder ve sol tarafa aktarırsak denklemimiz şöyle bir görünüm alır:</p>
<p><i>S</i>(<i>Y</i>) + <i>T</i> - <i>M</i>(<i>Y</i>) = <i>I</i>(<i>i</i>) + <i>G</i> + <i>X</i> (3)</p>
<p>Böylece dış âleme açık bir ekonomide IS ve LM eğrilerinin ifadesi şu biçimi alır:</p>
<p><i>M</i> = <i>L</i>(<i>Y</i>, <i>i</i>) (1)</p>
<p><i>S</i>(<i>Y</i>) + <i>T</i> - <i>M</i>(<i>Y</i>) = <i>I</i>(<i>i</i>) + <i>G</i> + <i>X</i> (3)</p>
<p>Şekil 39’da para piyasası ile mal ve hizmet piyasasındaki dengenin IS ve LM eğrilerinin kesiştiği noktada oluştuğu görülüyor.</p>
<figure id="s39">
<img alt="Şekil" src="../Images/s39.jpg"/>
<figcaption>Şekil 39: IS, LM Dengesi</figcaption>
</figure>
<p>IS eğrisi ile LM eğrisinin birbirini kestiği <i>X</i> noktası mal ve para piyasasının eş anlı olarak dengeye ulaştığı noktadır. Bu noktada denge faiz <i>i<sub>1</sub></i> ve denge gelir miktarı <i>Y<sub>1</sub></i>’dir.</p>
<h2 id="5">5. FAKTÖR GELİRLERİ YA DA <i>Y</i> = <i>w</i> + <i>r</i> + <i>i</i> + <i>p</i> + <i>o</i></h2>
<h3 id="51">5.1. Üretim Faktörleri ve Gelirleri</h3>
<p>Üretim faktörleri üretim sürecinde kullanılan ve üretimin yapılmasına imkân veren kaynaklardır. Ekonomi biliminde klasik yaklaşım çerçevesinde başlıca üç üretim faktörü arasında ayrım yapılır. Bunlar emek, doğal kaynaklar ve sermayedir. Emek yalnızca işçiliği değil, aynı zamanda yöneticilik, tanıtım, pazarlama, teknik uzmanlık gibi alanlarda istihdam edilip de üretime ve satışa katkıda bulunan işgücünü de kapsar. Sermaye; makineler, araçlar, binalar gibi insan yapımı olan ve diğer malların ve hizmetlerin üretiminde kullanılan malları kapsar. Doğal kaynaklar ise arsa veya toprak, madenler, petrol, vb. gibi doğadan yararlanılarak elde edilen üretim faktörü grubunu ifade eder.</p>
<p>Daha önce GSYH’yi üretim açısından yazdığımızda üretim fonksiyonunu şöyle yazmıştık:</p>
<p><i>Y</i> = <i>f</i>(<i>T</i>, <i>L</i>, <i>K</i>, <i>N</i>)</p>
<p>Bu fonksiyonu girişimciliği de (<i>E</i>) ekleyerek burada da kullanabiliriz:</p>
<p><i>Y</i> = <i>f</i>(<i>T</i>, <i>L</i>, <i>K</i>, <i>N</i>, <i>E</i>)</p>
<p>Bu denklemde <i>f</i> fonksiyonel ilişkiyi, <i>T</i> teknolojiyi, <i>L</i> emeği, <i>K</i> sermayeyi, <i>N</i> doğal kaynakları ve <i>E</i> girişimciliği gösteriyor. Bu dört üretim faktörüne yapılan ödemeler de faktör geliri diye adlandırılır.</p>
<p>Emeğin geliri ücret (<i>w</i>), toprağın bedeli rant (<i>r</i>), sermayenin getirisi faiz (<i>i</i>), girişimciliğin kazancı kârdır (<i>p</i>).</p>
<p>Bu fonksiyonel ilişkiye göre, bir ekonomide üretilen mal ve hizmetlerin içine giren bütün unsurlar kapsanmış olmaktadır. Dolayısıyla bu faktörlere bir yıl içinde ödenen bedelleri topladığımızda ülkenin milli gelirini elde etmiş oluruz:</p>
<p>MG = <i>w</i> + <i>r</i> + <i>i</i> + <i>p</i></p>
<p>Milli gelirden GSYH’ye geçebilmek için sübvansiyonları düşüp, dolaylı vergileri ve amortismanları eklememiz gerekir (GSYH - Amortisman giderleri = NMH - Dolaylı vergiler + Sübvansiyonlar = MG). Bunların net toplamına da <i>O</i> dersek GSYH’yi ifade eden denklemimiz şu şekli alır.</p>
<p><i>Y</i> = <i>w</i> + <i>r</i> + <i>i</i> + <i>p</i> + <i>O</i></p>
<p>Üretim faktörlerine karşı olan talep iki yönlüdür. Yukarıda değindiğimiz gibi, üretim yapabilmek için üretim faktörlerini bir araya getirmek gerekmektedir. Bu çerçevede firmalar üretim faktörlerini talep ederler. Bu, üretim faktörlerine yönelik <b>doğrudan talep</b>tir.</p>
<p>Üretim faktörlerine yönelik ikinci talep türü ise üretim faktörlerinin üretimine katıldığı mal ve hizmetlere yönelik taleptir. Mal ve hizmetlere yönelik talep arttıkça bu mal ve hizmetlerin üretiminde kullanılan üretim faktörlerine olan talep de artar. Buna da <i>türev talep</i> adı verilir.</p>
<h3 id="52">5.2. <i>w</i> = Ücret ve Emek</h3>
<h4 id="sigil_toc_id_43">5.2.1. Ücret</h4>
<p>Ücret emeğin geliridir. Kişiler, emeklerini kiralayarak karşılığında ücret denen gelirleri elde ederler. Emeğin kiralanması ile kastedilen, kişinin uyku ve diğer dinlenme süreleri dışında kalan ve boş zaman diye adlandırılan zaman diliminin kiralanması eylemidir. Kişinin emeğini kiralamak üzere hareket etmesi eylemi, ekonomi dilinde emek arzı olarak adlandırılır. Buna karşılık firmaların kişilerin emeğini kiralamak üzere hareket etmesi eylemi de emek talebini oluşturur.</p>
<p>Emek arzı, eğer işgücünün dolaşımı serbest değilse, ülkenin işgücü ile sınırlıdır. O nedenle emek arzı tam istihdam düzeyine ulaşıldığında katı hale gelir.</p>
<figure id="s40">
<img alt="Şekil 40" src="../Images/s40.jpg"/>
<figcaption>Şekil 40: Emek Arzı ve Talebi</figcaption>
</figure>
<p>Şekil 40’ta görüldüğü gibi ücretler <i>w<sub>1</sub></i> düzeyindeyken emek arzı <i>OL<sub>1</sub></i>, emek talebi ise <i>OL<sub>3</sub></i> kadardır. Arz ve talep yasaları gereği, fiyat (emeğin ücreti) düşük olduğunda arz düşük, talep fazla olacaktır. Bu durumda arz eksiği ve talep fazlası (<i>L<sub>1</sub>L<sub>3</sub></i> arasındaki fark) olacağı için ücretler yükselecek ve ekonomi <i>w<sub>2</sub>L<sub>1</sub></i> yani <i>X</i> noktasında dengeye gelecektir. Bu noktadan öteye ücret artışı emek arzı artışı sağlayamamaktadır, çünkü bu noktadan sonra artık istihdam edilecek emek faktörü kalmamıştır. O nedenle bu noktadan öteye ücret artışı, yani örneğin <i>w<sub>3</sub></i> noktasına gelinmesi halinde emek arzı <i>L<sub>2</sub></i> noktasından öteye gidemeyecektir.</p>
<p>Bu noktada iki farklı etkiden söz etmekte yarar vardır. Bunların ilki gelir etkisidir. Daha yüksek ücretler emek sahibinin gelirinin artmasına ve kendisi için daha fazla boş zaman talep etmesine yol açar. Daha fazla boş zaman talebi daha az çalışma demektir. Yani ücret artışının yarattığı bu etki daha az çalışmaya ve dolayısıyla emek arzının düşmesine neden olur. Buna gelir etkisi adı veriliyor. Emek sahibinin boş zamanının alternatif maliyeti ücrettir. Yani emek sahibi çalışmadığı sürede ücret gelirinden vazgeçmiş olacağı için ücretin yükseldiği ortamlarda alternatif maliyet giderek yükselmeye başlar. Bu durumda boş zamanında da çalışmaya eğilim duyar. Buna da ikame etkisi adı veriliyor. Bu iki karşılıklı etki birbirini dengeleyerek emek sahibinin ne kadar çalışıp ne kadar dinleneceğine karar vermesine neden olur.</p>
<h4 id="sigil_toc_id_44">5.2.2. İşsizlik</h4>
<p>Uluslararası İşgücü Örgütü’ne (ILO) göre işsizlik, referans olarak alınan dönemde, belirli bir yaş grubundaki insanlardan, çalışmak için uygun olduğu ve iş aradığı halde işsiz konumda bulunanları ifade etmektedir. Bu tanımda üç özelliğin bir arada bulunduğunu ve işsiz olarak sınıflandırılabilmek için bu üçünün bir arada bulunması gerektiğini belirtmemiz doğru olur. Yani belirli bir referans döneminde çalışmak için uygun olmak, işsiz olmak ve iş arıyor olmak. Bu üç özelliği somut olarak ifade etmeye çalışalım. Çalışmak için uygun olmaktan kastedilen şey genellikle 15-64 yaş arasında olan kişilerden çalışma koşullarına uygun olan, hasta, sağlıksız, vb. olmayanlardır. İşsiz olmaktan kastedilen şey o dönemde herhangi bir işte ücret karşılığı çalışıyor olmamaktır. Ücret karşılığı bir işte çalışıp da iş değiştirmek isteyenler işsiz kategorisine girmezler. İş arıyor olmak herhangi bir işte çalışmaksızın iş arıyor olmayı ifade eder. Yani o dönemde işsiz olup da iş aramayan bir kişi işsiz sayılmaz.</p>
<p>İşsiz sayısının toplam işgücüne oranı bize işsizlik oranını verir. İşgücünü de bir işte çalışanlarla işsizlerin toplamı olarak tanımlamak mümkündür.</p>
<figure id="t17">
<table>
<caption>Tablo 17: Türkiye’de İşsizlik Oranı</caption>
<thead>
<tr><th></th>
<th>2000</th>
<th>2004</th>
<th>2005</th>
<th>2007</th>
<th>008</th>
</tr>
</thead>
<tbody>
<tr><td>İşgücü (bin)</td>
<td>23.078</td>
<td>24.289</td>
<td>24.565</td>
<td>22.879</td>
<td>24.009</td>
</tr>
<tr><td>İstihdam (bin)</td>
<td>21.581</td>
<td>21.791</td>
<td>22.046</td>
<td>20.443</td>
<td>20.736</td>
</tr>
<tr><td>İşsiz (bin)</td>
<td>1.497</td>
<td>2.498</td>
<td>2.520</td>
<td>2.436</td>
<td>3.274</td>
</tr>
<tr><td>İşsizlik oranı (%)</td>
<td>6,5</td>
<td>10,3</td>
<td>10,3</td>
<td>9,9</td>
<td>11,0</td>
</tr>
</tbody>
</table>
<figcaption>(Kaynak: www.tuik.gov.tr)</figcaption>
</figure>
<p>Tablo 17, Türkiye’de işgücünde ve istihdamda fazla değişme olmamasına karşılık işsizlerin sayısının da arttığını ve sonuçta işsizlik oranının son üç yılda yüzde 10 düzeyinin üzerinde seyrettiğini göstermektedir. Türkiye’nin işsizlik oranını başka ülkelerin işsizlik oranıyla karşılaştırdığımızda karşımıza Tablo 18’deki gibi bir durum çıkmaktadır.</p>
<figure id="t18">
<table class="center">
<caption>Tablo 18: Çeşitli Ülkelerde İşsizlik Oranları</caption>
<thead>
<tr><th></th>
<th>2004</th>
<th>2005</th>
<th>2007</th>
<th>2008</th>
</tr>
</thead>
<tbody>
<tr><td>ABD</td>
<td>5,5</td>
<td>5,1</td>
<td>4,6</td>
<td>7,5</td>
</tr>
<tr><td>Japonya</td>
<td>4,7</td>
<td>4,4</td>
<td>3,9</td>
<td>4,0</td>
</tr>
<tr><td>Almanya</td>
<td>9,6</td>
<td>9,5</td>
<td>8,4</td>
<td>7,9</td>
</tr>
<tr><td>Fransa</td>
<td>9,6</td>
<td>9,7</td>
<td>8,3</td>
<td>7,9</td>
</tr>
<tr><td>İngiltere</td>
<td>4,7</td>
<td>4,7</td>
<td>5,4</td>
<td>6,1</td>
</tr>
<tr><td>İtalya</td>
<td>8,0</td>
<td>7,7</td>
<td>6,0</td>
<td>6,7</td>
</tr>
</tbody>
</table>
<figcaption>(Kaynak: www.oecd.org)</figcaption>
</figure>
<p>Tablo bize işsizliğin son yıllarda yalnız Türkiye’de değil, gelişmiş ülkelerde de yüksek düzeyde seyrettiğini göstermektedir.</p>
<p>Genellikle dört farklı işsizlik kategorisinden söz edilir. Mevcut işinden yeni ayrılıp da iş aramaya başlamış olan kişilerin durumu <b>geçici işsizlik</b> tanımına girer. Bu konumdaki kişiler bir süre iş bulamazlarsa geçici işsiz tanımından çıkıp kalıcı işsiz konumuna girerler.</p>
<p>Teknolojideki değişiklikler gibi yapısal nedenlerle işsiz kalmış kişilerin durumu <b>yapısal işsizlik</b> tanımına girer. Özellikle bilgisayar teknolojisinin yaygınlaşması bu tür işsizliği artırmıştır. Talepteki düşüşe arzın eşlik etmesi nedeniyle işsiz kalan kişiler <b>konjonktürel işsizlik</b> ile karşı karşıya kalmış demektir. Kişiler bu yeni yapısal duruma uyum sağlayıp da yeniden eğitimden geçmeden kolay kolay iş bulamazlar. Ekonominin yeniden canlanmaya geçmesi ya da başka bir deyişle konjonktürün yeniden eski konumuna gelmesi bu işsizliğin azalmasını sağlar.</p>
<p>Mevsimsel nedenlerle işsiz kalan kişilerin durumu <b>mevsimlik işsizlik</b> tanımına girer. Türkiye’de tarım kesiminde çalışan geçici işçilerin tarım mevsimi dışındaki durumu buna uygundur. Bunlara ek olarak bir de <b>gizli işsizlik</b>ten söz edilebilir. Burada aslında bir işsizlik durumu söz konusu değildir. Yani kişinin görünürde bir işi vardır ve belirli bir ücret geliri de söz konusudur. Ne var ki üretime katkısı yoktur. Daha çok tarım kesiminde görülen gizli işsizlik başka alanlarda da görülebilir. Türkiye’de kamu kurumlarının bir bölümünde çalışıyor gibi görünüp ücret aldığı halde işe bile gitmeyen memurların durumu bu tanıma uygundur</p>
<p>Milton Friedman ve Edmund Phelps tarafından geliştirilen <b>doğal işsizlik oranı</b>, beklenen enflasyonun gerçekleşen enflasyona eşit olduğu durumdaki makroekonomik dengede ortaya çıkan işsizlik oranıdır. Bu görüşe göre, toplam talepteki oynamalar yalnızca kısa dönemde gelir ve istihdamı etkiler. Uzun dönemde gelir, istihdam ve işsizlik klasik iktisatçıların tanımladığı gibi biçimlenir. Bu tanım çerçevesinde, doğal işsizlik oranını bir anlamda tam istihdam oranı olarak kabul etmek mümkündür. Yani teorik olarak bu orandan daha düşük bir işsizlik oranına ulaşılması söz konusu değildir. Klasik iktisatçıların kastettiği tam istihdam oranı sıfıra yakın bir işsizlik oranına eşittir. Onlara göre işsizlik arttıkça ücretler düşecek ve herkes istihdam edildiğinde ücretler dengeye gelecektir. Ne var ki günümüz dünyasında bunun mümkün olmadığını kabul etmek gerekir. Her şeyden önce, asgari ücret uygulaması neredeyse bütün ülkelerde vardır. Dolayısıyla, ücret düşüşünün bir alt limiti vardır. Öte yandan işçi sendikaları güçlü kuruluşlardır ve ücretlerin daha fazla istihdama imkân sağlayacak kadar düşmesini önlemektedirler. O nedenle, doğal işsizlik oranını tam istihdam oranı olarak kabul etmek doğru olur. Bununla birlikte, doğal işsizlik oranının ne olduğunu tam olarak ortaya koymak kolay değildir. Ülkeden ülkeye ve zamandan zamana farklılık gösteren bu oran ABD için yüzde 5 dolayında ölçülmektedir. Geçmişte İngiltere için yüzde 10, Almanya için yüzde 4 olarak tahmin edilen doğal işsizlik oranı son yıllarda değişime uğramış Ve İngiltere’ninki yüzde 5’lere inerken Almanya’nınki yüzde 9’lara yükselmiştir.</p>
<p>Oliver Blanchard ve Lawrence Summers, toplam talepteki oynamaların gelir ve istihdamı uzun dönemde de etkiyebileceğini ortaya koydular. Ortaya attıkları yaklaşıma göre, uzun süreli işsizlik oranları giderek doğal işsizlik oranını da yukarıya taşımaktadır. Buna <b>işsizlik histeresisi</b> adı verilmektedir. (Histeresis, Yunancadan geçmiş, fizikte kullanılan bir terimdir. Hamura yumruğumuzla bastırdığımızda hamur yassı bir görünüm alır. Zaman içinde yeniden eski şekline dönse bile bu dönüş, zaman almanın yanı sıra tam olmaz ve hamur eski şeklini almaz.)</p>
<p>Almanya ve Fransa’nın son yıllarda yaşadığı yüksek düzeyli işsizlik oranlarına baktığımızda histeresis olgusunun yansımalarını görebiliyoruz. Blanchard ve Summers’a göre işsizlik histeresisini yaratan temel olgu sendikaların, üyelerinin elde ettiği reel ücretin düşmesine razı olmamasıdır. Sendikalar kendi üyelerinin elde ettiği reel ücreti savunurlar ve bunun düşmesine razı olmazlar. Oysa sendika üyesi olmayan ve işsiz konumda olan birçok kişi daha düşük ücrete çalışmaya razıdır. Klasik ekonomi teorisine göre, bunların baskısı sonucu ücretler düşer ve tam istihdama doğru gidilir. İşsizliğin yükseldiği dönemlerde birçok işçi, işsiz kaldığı için sendika üyeliğini de kaybeder. Bu kez sendikalar kalan daha az sayıdaki üyenin reel ücretini savunarak bu şekilde sendika dışına çıkanların da daha düşük ücretle iş bulmasına engel olmuş olurlar. Böylece yüksek oranlı işsizlik yerleşmeye başlar.</p>
<p>Buna göre, işsizlik histeresisinin etkisiyle karşılaşan ülkelerde zaman içinde doğal işsizlik oranı daha yüksek bir tabana oturmuş olur. Bunu bir şekil yardımıyla açıklayalım (Şekil 41).</p>
<figure id="s41">
<img alt="Şekil 41" src="../Images/s41.jpg"/>
<figcaption>Şekil 41 : İşsizlik Histeresisi</figcaption>
</figure>
<p>Şekilde işsizlik oranı (<i>U</i>) dikey eksende, zaman (<i>t</i>) yatay eksende gösterilmektedir. Zaman içinde <i>u<sub>3</sub></i> düzeyine kadar yükselen işsizliğin düşüşe geçtiğini, ama bu düşüşün kolay kolay <i>u<sub>1</sub></i> düzeyine gelemediğini ve <i>u<sub>2</sub></i> düzeyinde kaldığını görüyoruz.</p>
<figure id="t19">
<table class="center">
<caption>Tablo 19: Türkiye’de İşsizlik Oranı</caption>
<thead>
<tr><th>Yıllar</th>
<th>İşsizlik oranı (%)</th>
<th>3 yıllık ortalama (%)</th>
</tr>
</thead>
<tbody>
<tr><td>1996</td>
<td>6,3</td>
<td></td>
</tr>
<tr><td>1997</td>
<td>7,2</td>
<td></td>
</tr>
<tr><td>1998</td>
<td>6,7</td>
<td>6,7</td>
</tr>
<tr><td>1999</td>
<td>7,4</td>
<td></td>
</tr>
<tr><td>2000</td>
<td>6,5</td>
<td></td>
</tr>
<tr><td>2001</td>
<td>8,4</td>
<td>7,4</td>
</tr>
<tr><td>2002</td>
<td>10,3</td>
<td></td>
</tr>
<tr><td>2003</td>
<td>10,5</td>
<td></td>
</tr>
<tr><td>2004</td>
<td>10,3</td>
<td>10,4</td>
</tr>
<tr><td>2005</td>
<td>10,3</td>
<td></td>
</tr>
<tr><td>2006</td>
<td>9,9</td>
<td></td>
</tr>
<tr><td>2007</td>
<td>9,9</td>
<td>10,0</td>
</tr>
<tr><td>2008</td>
<td>11,0</td>
<td></td>
</tr>
</tbody>
</table>
</figure>
<p>Tablo 19, Türkiye’de işsizlik oranının giderek arttığını ve yüzde 10’un üzerindeki işsizlik oranının yerleşmeye başladığını ortaya koyuyor. Türkiye’de işsizlik oranının artması, istihdamda artış olmasına karşın ortaya çıkan bir olgudur. Bu daha çok, tarım kesiminin GSYH’ye katkısının azalmasına paralel olarak, tarımda çalışan ya da çalışıyor gibi görünenlerin (gizli işsizler) işsiz kategorisine girmesinden kaynaklanan bir olgudur. Buna karşılık 2007 yılından başlayarak işsizlik oranı daha hızlı bir artış temposuna girmiş görünmektedir. Eğer bu eğilim sürerse yüzde 1O’luk işsizlik oranı bir temel oluşturmaya ve işsizlik histeresisini doğrulamaya başlayacaktır.</p>
<h4 id="sigil_toc_id_45">5.2.3. İşgücü Verimliliği</h4>
<p>İşgücü verimliliği genel olarak işçi başına çıktı ya da bir saatlik emek karşılığında elde edilen ürün olarak ölçülür. Bunu şöyle formüle etmemiz mümkündür:</p>
<p>İşgücü verimliliği = Çıktı / İşçi sayısı</p>
<p><i>A</i> işletmesinde bir yılda 1 milyon TL piyasa değeri olan malın 100 kişi tarafından üretildiğini varsayarsak, bu işyerindeki işgücü verimliliğini (1.000.000 / 100 =) 10.000 TL olarak hesaplamış oluruz. Bir başka ifadeyle, bu işletmede bir yılda adam başına 10.000 TL’lik mal üretilmiş olmaktadır. Aynı malı üreten <i>B</i> işletmesi aynı çalışma süresinde çalışıp da adam başına yılda 11.000 TL’lik üretim yapıyorsa, işgücü verimliliği <i>A</i> işletmesine göre yüksek demektir. Bu durumda <i>A</i> işletmesi bunun nedenlerini araştırmak ve rekabeti sürdürebilmek için verimliliği artırmak zorundadır. Aksi takdirde, daha verimli çalışan <i>B</i> işletmesi fiyatları düşürerek <i>A</i> işletmesinin zarar etmesine yol açabilir. Benzer hesaplamalar ülke genelinde de yapılır. <i>X</i> ülkesinde verimlilik <i>Y</i> ülkesine göre yüksekse, o zaman <i>X</i> ülkesi aynı malı <i>Y</i> ülkesinden daha ucuza mal edip satmak avantajına sahip olur. <i>Y</i> ülkesi ise o malda aynı verimliliği yakalayamazsa, üretmek yerine <i>B</i> ülkesinden satın almayı daha avantajlı bulabilir.</p>
<figure id="t20">
<table class="center">
<caption>Tablo 20: Ekonominin Geneli İçin İşgücü Verimliliğindeki Artış<br/>(Bir önceki yıla göre yüzde artış)</caption>
<thead>
<tr><th></th>
<th>2004</th>
<th>2005</th>
<th>2006</th>
<th>2007</th>
<th>2008</th>
</tr>
</thead>
<tbody>
<tr><td>ABD</td>
<td>2,6</td>
<td>1,3</td>
<td>1,0</td>
<td>1,1</td>
<td>1,6</td>
</tr>
<tr><td>Japonya</td>
<td>2,5</td>
<td>1,5</td>
<td>2,0</td>
<td>1,6</td>
<td>0,8</td>
</tr>
<tr><td>Almanya</td>
<td>0,3</td>
<td>1,0</td>
<td>2,5</td>
<td>0,9</td>
<td>0,1</td>
</tr>
<tr><td>Fransa</td>
<td>2,1</td>
<td>1,4</td>
<td>1,4</td>
<td>0,7</td>
<td>0,3</td>
</tr>
<tr><td>İngiltere</td>
<td>1,7</td>
<td>1,0</td>
<td>1,9</td>
<td>2,3</td>
<td>0,1</td>
</tr>
<tr><td>İtalya</td>
<td>0,9</td>
<td>0,1</td>
<td>-0,1</td>
<td>0,2</td>
<td>-1,0</td>
</tr>
<tr><td>İspanya</td>
<td>-0,3</td>
<td>-0,5</td>
<td>0,0</td>
<td>0,6</td>
<td>1,2</td>
</tr>
<tr><td>Portekiz</td>
<td>1,4</td>
<td>0,8</td>
<td>0,7</td>
<td>1,8</td>
<td>-0,3</td>
</tr>
<tr><td>Yunanistan</td>
<td>2,2</td>
<td>2,9</td>
<td>2,1</td>
<td>2,7</td>
<td>1,9</td>
</tr>
<tr><td>Kore</td>
<td>2,8</td>
<td>2,8</td>
<td>3,8</td>
<td>3,7</td>
<td>3,5</td>
</tr>
<tr><td>Türkiye</td>
<td>7,3</td>
<td>6,8</td>
<td>5,5</td>
<td>3,2</td>
<td>1,5</td>
</tr>
</tbody>
</table>
<figcaption>(Kaynak: www.oecd.org)</figcaption>
</figure>
<p>Tablo 20’ye alınan ülkelerle karşılaştırıldığında Türkiye işgücü verimliliğinde ortalamadan iyi durumda görünmektedir. OECD ekonomileri arasında işgücü verimliliğinde en yüksek ve istikrarlı artışı Kore’nin sergilediği görülmektedir.</p>
<h3 id="53">5.3. <i>r</i> = Rant ve Doğal Kaynaklar</h3>
<p>Ekonomideki üretim faktörlerinden biri de doğal kaynaklardır. Doğal kaynaklar dendiği zaman toprak, madenler, petrol, yeraltı su kaynakları, doğalgaz, vb. gibi yeraltı kaynakları ile ormanlar, nehirler, vb. gibi yerüstü kaynakları anlaşılır. Doğal kaynakların diğer üretim faktörlerine göre en belirgin farkı, bulunduğu yerde işlem görmesi gerekliliğidir. Yani toprak ve altındaki ve üstündeki varlıklar bulunduğu yerde üretim için kullanılabilir. Oysa emek, sermaye ve girişimcilik taşınabilir faktörlerdir. Bir başka önemli farkı da öteki üretim faktörleri gibi zamanla çoğaltılmasının mümkün olmamasıdır.</p>
<p>Doğal kaynakları üretim faaliyetine sokabilmek, bir başka ifadeyle üretim faktörü olarak kullanabilmek için ödenen bedele rant adı verilir. Rant, İngilizce (rent) ve Fransızca’da (rant) kira sözcüğünün karşılığıdır. Bununla birlikte, burada kullanılan rant deyiminin günlük kullanımdaki kira ile tam olarak aynı anlama gelmediğini, bunun ev kiralamaktan farklı olduğunu belirtmemiz gerekir. Diyelim ki bir işletme kiraladığı arsa üstüne kurduğu fabrikada yine kiraladığı makinelerle üretim yapmakta ve ürettiği malların dağıtımını da kiraladığı araçlarla yürütmektedir. Burada üç farklı kira vardır. Bizi rant olarak ilgilendiren yalnızca arsa için ödenen kiradır.</p>
<p>Doğal kaynaklar kıt mallardır ve bu kıtlık nedeniyle onlara bir ödeme yapılması gerekmektedir. Öte yandan topraklar arasında farklılıklar vardır. Bu farklılıklar rant farklılıklarını ortaya çıkarır. Yani bütün toprakların rant getirisi aynı değildir. Merkeze ya da limana yakınlık ve uzaklık gibi konum farklılıklarından kaynaklanan bu ek rantlara, rant teorisinin kurucuları David Ricardo ve James Anderson diferansiyel rant adını vermektedir. Onlara göre, en verimsiz ve uzak toprağın rantı sıfıra yakın olacak, buna karşılık en verimli ve yakın toprağın rantı da en yüksek miktarda olacak, aradakiler de ona göre değerlenecektir.</p>
<figure id="s42">
<img alt="Şekil 42" src="../Images/s42.jpg"/>
<figcaption>Şekil 42: Rant</figcaption>
</figure>
<p>Şekil 42’de toprak arzının katı olduğu ortaya konulmaktadır (<i>S</i> doğrusu). Arzın katı olduğu durumda fiyatı (rantı) talep belirleyecektir. Talep arttıkça (<i>D<sub>1</sub></i>’den <i>D<sub>2</sub></i>’ye geçiş), arz (<i>S</i>) artırılamadığı için rant artacak (<i>r<sub>1</sub></i>’den <i>r<sub>2</sub></i>’ye geçiş) demektir.</p>
<p>Neoklasik iktisatçılar rant kavramını daha farklı bir yere oturtmuşlardır. Neoklasik iktisatçılara göre, üretim faktörü sahiplerinin bu üretim faktörlerini üretimde etkin biçimde kullanılması için gerekli olan fiyatın üzerinde bir fiyata sunmaları halinde ortaya çıkan farka rant denir. Günümüzde rantın kullanımı daha çok bu ikinci tanıma uygun hale dönüşmüştür. Fiyat teorisi (mikroekonomi) kapsamında geliştirilmiş olan tüketici rantı, üretici rantı gibi kavramlar, rantın bu anlamı için uygun kavramlardır. Bununla birlikte bu kitapta rant, doğal kaynaklar diye adlandırılan üretim faktörünün elde ettiği gelir olarak kullanılmaya devam edilecektir.</p>
<h3 id="54">5.4. <i>i</i> = Faiz ve Sermaye</h3>
<p>Sermaye, üretim faktörleri arasında yer alır. Başka malların üretimi için kullanılan, insan yapımı olan ve üretim süreci içinde hammadde ya da ara mallar gibi hemen yok olup gitmeyen mallara sermaye malı adı veriliyor.</p>
<p>Faiz, parayı kullanmaktan vazgeçmenin bedelidir. Yani bir kişi ya da kurum elde ettiği geliri tüketim olarak kullanmıyor, tasarruf edip kullanım hakkını bir süreliğine bir başkasına devrediyorsa bu devir karşılığında bir bedel talep edecektir. Buna faiz denir.</p>
<p>İki türlü sermaye söz konusu olabilir. Girişimci kendi parasını koyarak işe başlayabilir ya da sermayeyi borç alarak işe başlayabilir. Her iki halde de sermayenin bir işe yatırılmasının bedeli faizdir. Borç alma halinde borç verene faiz ödenmesi söz konusudur. Kendi parasını koyma halinde ise o parayı borç olarak verseydi elde edeceği faizden vazgeçmiş olmanın bedeli olarak bir maliyet (ki buna alternatif maliyet adı verilir) söz konusudur.</p>
<p>100.000 TL’lik bir yatırım yapmayı planladığımızı ve bu parayı kendi varlığımızdan çekip bu işe yatırdığımızı düşünelim. Bu durumda o işin sermayesi 100 bin TL olacak demektir. Diyelim ki bu yatırdığımız parayı geri kazanmamız 3 yıl sürecek ve yine diyelim ki ülkede yıllık faiz oranı net yüzde 15 ve biz yılda bir faiz ödemeli ve 3 yıl sonu anapara ödemeli bir geri ödeme şeması üzerinden anlaşma yaptık. Bu durumda bu 100 bin TL’yi sermaye yapıp işe yatırmamızın faiz kaybı olarak maliyeti 52.088 TL’dir. (Faiz maliyetini bileşik faiz olarak hesaplıyoruz yani 100.000 x 1,15 = 115.000 x 1,15 = 132.250 x 1,15 = 152.088 - 100.000 = 52.088 TL). Bu girişimci hiç yatırım yapmayıp 100.000 TL’sini yüzde 15 net yıllık faizle bankaya mevduat olarak yatırsaydı üç yılın sonunda 52.088 TL faiz geliri elde etmiş olacaktı. Demek ki bu kişi bu işe girişmiş olmaktan dolayı 3 yılın sonunda 52.088 TL’den daha fazla gelir elde etmeli ki bu işe girişsin.</p>
<p>Aynı durum bu girişimcinin kendi parasını koymak yerine borçlanarak bu işe girişmesi halinde de söz konusudur. Bu durumda da bu girişimci bu kez borç aldığı kaynağa söz konusu faizi ödeyecektir.</p>
<p>Demek ki faiz, sermaye kullanımının maliyetidir. Bu maliyet ne kadar düşük olursa sermaye kullanımı yani yatırım miktarı o kadar artar. Bunu Şekil 43’te faiz düştükçe artan yatırım miktarını temsil eden bir sermaye eğrisiyle gösterelim.</p>
<figure id="s43">
<img alt="Şekil 43" src="../Images/s43.jpg"/>
<figcaption>Şekil 43: Sermaye ve Faiz İlişkisi</figcaption>
</figure>
<h3 id="55">5.5. <i>p</i> = Kâr ve Girişimcilik</h3>
<p>Dördüncü üretim faktörü olarak kabul edilen girişimcilik, öteki üç üretim faktörünü (emek, doğal kaynaklar ve sermaye) bir araya getirerek üretim yapmak için gerekli yatırımı yapan kişi ya da kurumun yaptığı bir birleştirme faaliyetidir. Girişimci bu faaliyeti nedeniyle bir risk üstlenir. Eğer başarır da kazanç elde ederse kâr, başaramayıp kayıpla karşılaşırsa zarar (negatif kâr) eder. Dolayısıyla girişimciliğin bedeli kârdır.</p>
<p>Ekonomi bilimi kârın tanımını muhasebeden ödünç almıştır. Buna göre kâr; bir şirketin toplam gelirleriyle toplam maliyetleri arasındaki pozitif farktır. Eğer fark negatifse ortada zarar var demektir. İktisatçıların terimiyle normal kâr, üretim faktörleri için uzun dönemde ödenen maliyetin karşılandığı tutardır. Bu bir anlamda alternatif maliyetin karşılanmasıdır.</p>
<p>Aslında ekonomik anlamda kârdan söz edebilmek için, kullanılan tüm kaynakların alternatif maliyetlerini aşan gelirin kâr olarak kabul edilmesi gerekir. Yani örneğin bir işe yatırılan sermayenin getirisi eğer onun borç olarak verilmesinden sağlanacak faizinden yüksekse ortada bir kâr var demektir.</p>
<p>Belirsizlik, buluş ve tekel gücü ekonomik kârın başlıca kaynaklarını oluşturur. Kâr bir yandan yeni buluşları, yeni teknolojiyi üretime sokan girişimcinin ödülünü oluştururken, bir yandan da etkin ve verimli çalışmanın itici gücünü ortaya çıkarır.</p>
<p>Frank Knight olayın sonuçlarının tahmin edilemediği belirsizlik durumuyla risk arasındaki ayrımı yapan ilk iktisatçıdır. Knight’a göre risk, belirli bir olayın tahmin edilebilmesi halinde söz konusu olan bir belirsizlik halidir. Dolayısıyla kâra götüren olay aslında belirsizlik hallerindeki girişimlerden çok, risk hallerindeki girişimlerdir. Ötekiler daha çok kumar kazancına benzer.</p>
<h2 id="6">6. PARASAL DENGE YA DA <i>MV</i> = <i>PQ</i></h2>
<h3 id="61">6.1. <i>M</i> = Para ve Para Arzı</h3>
<h4 id="sigil_toc_id_46">6.1.1. Para</h4>
<p><b>Para</b>, ekonomik varlıkların değişimine aracılık eden, değer ölçüm birimi olarak kullanılabilen ve değer biriktirmeye yarayan herhangi bir araçtır. Bu herhangi araç bir metal parçası, istiridye kabuğu, üzerinde değer yazılı ya da imza bulunan bir kâğıt parçası olabilir. Bu tür bir aracın para olarak kabul edilebilmesi için üç işlevi bir arada görebilmesi gerekir: (1) Değişim aracı işlevi. Mal ve hizmetlerin birbiriyle doğrudan değiştirilmesi yerine bunların her birinin ayrı ayrı bedellerinin ödenmesi görevini para görür. Barter ya da trampa ekonomisinde değişim mal ve mal şeklinde olurken, parasal ekonomilerde değişim mal ve para şeklinde olur. (2) Değer ölçüm birimi işlevi. Mal ve hizmetlerin fiyatı, borçların değeri hep para birimiyle ölçülür. Bir dairenin aylık kirası 500 TL, domatesin kilosu 2 TL ya da kamu kesimi iç borç stoku 185 milyar TL dendiğinde bunlar hep aynı cins bir ölçü birimi olan parayla açıklanmış olur. (3) Değer saklama ve biriktirme işlevi. Yani insanlar para olarak kabul edilen şeyi saklayarak ileride kullanabilmelidirler. Bu anlamda para bugünkü değerin yarına transferi işlevini görebilmelidir.</p>
<p>Günümüz dünyasında üç çeşit para vardır: Kâğıt para, madeni para ve kaydi para. <b>Kâğıt para</b>, üzerinde yazılı olan değeriyle dolanımda bulunan paradır. Bu paranın kâğıt olarak değeri yoktur, değeri devletin (ya da Merkez Bankası’nın) onun üzerine yazdıklarından kaynaklanır. Aynı boy 3 ayrı kâğıt üzerine 1 TL, 20 TL ve 1000 TL yazıldığında, söz konusu paraların kâğıt ve mürekkepten ibaret değeri aynı olduğu halde, satın alma güçleri farklı hale gelmiş olur. Burada paraya değerini veren unsur devletin itibarıdır. Günümüzde kâğıt para, para otoritesi olarak kabul edilen merkez bankaları tarafından basılıp dolanıma çıkarılmaktadır. <b>Madeni para</b>, kamu otoritesi tarafından tanımlanmış, genellikle düz bir parça metalden yapılmış paradır. Madeni paranın metal olarak belirli bir değeri vardır. Özellikle geçmişte kullanılan altın ve gümüş paralar önemli bir metal değerine sahipti. Günümüzde bunların yerine nikel alaşımlarından madeni para yapılmaktadır. Bu paralar da üzerinde taşıdığı değerden bağımsızdır. Bazı metal paraların satın alma gücü üzerinde yazılı değerden yüksek olabilir, bazılarınınki ise düşük olabilir. Eğer madeni paranın üzerinde yazılı değer satın alma gücünden yüksekse, bu paralar para olarak kullanılmak yerine metal olarak satılmaya başlanır ki buna <b>Gresham yasası</b> adı veriliyor. Günümüzde metal para, imparatorluklar döneminden kalma bir alışkanlıkla hâlâ Hazine tarafından basılmaktadır. <b>Kaydi para</b>, bankalar tarafından kendilerine yatırılan mevduat karşılığında yaratılan bir muhasebe kaydından ibarettir, ancak satın alma gücü vardır. Bir bankaya 100 TL mevduat yatırıldığını varsayalım. Banka bu 100 TL’nin 10 TL’sini yasaların öngördüğü mevduat munzam karşılığı olarak ayırdıktan sonra kalanını kredi olarak kullandırdığında 90 TL’lik satın alma gücü yaratmış olacaktır. 90 TL’lik krediyi alan kişinin bu parayı bankaya mevduat olarak yatırması halinde, aynı işlem bu kez 81 TL’lik yeni bir krediye, yani yeni bir satın alma gücü yaratılmasına yol açacaktır. Bu süreç teorik olarak böylece devam edip gidebilir. Bu süreci bir tablo yardımıyla gösterelim (Tablo 21).</p>
<figure id="t21">
<table class="center">
<caption>Tablo 21: Kaydi Paranın Doğuşu</caption>
<thead>
<tr><th>Mevduat (TL)</th>
<th>MMK (%)</th>
<th>Kredi (TL)</th>
</tr>
</thead>
<tbody>
<tr><td>100</td>
<td>10</td>
<td>90</td>
</tr>
<tr><td>90</td>
<td>10</td>
<td>81</td>
</tr>
<tr><td>81</td>
<td>10</td>
<td>73</td>
</tr>
<tr><td>73</td>
<td>10</td>
<td>66</td>
</tr>
<tr><td>66</td>
<td>10</td>
<td>59</td>
</tr>
<tr><td></td>
<td></td>
<td>...</td>
</tr>
<tr><td></td>
<td></td>
<td><b>1.000</b></td>
</tr>
</tbody>
</table>
</figure>
<p>Tabloda yer alan MMK, mevduat munzam karşılığına işaret etmektedir ve mevduat munzam karşılığının yüzde 10 olduğu varsayılmıştır. Tabloya göre, bankaya yatan 100 TL sonuçta 1.000 TL’lik bir krediye dönüşebilme, yani kendisinin 10 katı bir satın alma gücü yaratabilme yeteneğine sahip olmaktadır. Burada 100 TL para, 900 TL ise kaydi paradır.</p>
<p>Kaydi paranın teorik limiti mevduat zorunlu karşılığı oranının resiprokali (tersi) ile doğru orantılıdır. Bunu bir denklemle açıklayalım:</p>
<p>Kaydi paranın teorik limiti = Mevduat x (1 / mmk)</p>
<p>Mevduat 100 TL dersek,</p>
<p>Kaydi paranın teorik limiti = 100 (1 / 0,10) = 1.000 TL</p>
<p>Buraya kadar teorik bir limitten söz ettik. Yani mevduatın sürekli olarak krediye, kredinin de mevduata dönmesi ve sonuna kadar giderek 100 TL’nin 1.000 TL’lik kaydi para yaratması teorik bir durumdur. Gerçek hayatta bu bir aşamada kesilir, yani bir noktada kredi mevduata, mevduat da krediye dönüşmez, ya da bunların tamamı değil bir parçaları birbirine dönüşür. Ama öyle de olsa mekanizma bu şekilde işler ve kaydi para yaratır.</p>
<p>Bu sayılanlar dışında dördüncü bir kategori olarak plastik para ve elektronik paradan da söz edilebilir. <b>Plastik para</b>, bankaların verdiği kredi kartları ve benzeri ödeme araçlarına verilen bir addır. Bu kartlarla harcama yapmak ve dolayısıyla bu kartları para gibi kullanmak mümkündür. <b>Elektronik para</b>, banka mevduatına dayanılarak hesaptan hesaba havale ya da eft (elektronik fon transferi) yoluyla aktarma yapılmasıyla karşımıza çıkar. Örneğin internet üzerinden alışveriş yapıldığında ödeme de bu tür havale ya da eft yoluyla internet üzerinden yapıldığında bir çeşit elektronik para kullanılmış olur.</p>
<h4 id="sigil_toc_id_47">6.1.2. Para Arzı</h4>
<p>Para arzı, belirli bir zamanda bir ekonomide dolanımda bulunan toplam para miktarını ifade eder. Tanım böyle yapılmakla birlikte, para terimi ilk bakıştaki nakit para (cash) teriminden farklı olduğu için, çeşitli alt tanımlar yapılması gereği doğmaktadır. Para arzı terimi içinde nakit paranın yanı sıra mevduat da dikkate alınmaktadır. Para arzı yurtiçinde yaşayanların bankalardan alacaklarının kullanılabilme hızına göre çeşitlendirilir. Dar para arzı genellikle nakit ve vadesiz mevduat toplamına verilen addır. Bununla birlikte para arzının ölçülmesinde alınan büyüklükler ve tanımlar ülkeden ülkeye farklılıklar göstermektedir. Biz burada Türkiye’de kullanılan tanımları ele alacağız.</p>
<p>Para arzı <i>M</i> harfiyle gösterilir.</p>
<p><i>M<sub>0</sub></i> = emisyon - bankalardaki TL nakit = dolaşımdaki yerli para.</p>
<p><i>M<sub>1</sub></i> = <i>M<sub>0</sub></i> + vadesiz mevduat</p>
<p><i>M<sub>2</sub></i> = <i>M<sub>1</sub></i> + vadeli mevduat</p>
<p><i>M<sub>3</sub></i> = <i>M<sub>2</sub></i> + Repo + B tipi likit fon</p>
<p>Para otoritesi Merkez Bankası olduğuna göre, para arzını tümüyle Merkez Bankası’nın denetlediğini kabul etmek yanlış bir varsayım olmaz. Bu durumda para arzı ekonomi modellerine veri olarak girer.</p>
<p>Bunu bir şekille gösterelim (Şekil 44).</p>
<figure id="s44">
<img alt="Şekil 44" src="../Images/s44.jpg"/>
<figcaption>Şekil 44: Para Arzı Doğrusu</figcaption>
</figure>
<p>Şekilde faiz oranı (<i>i</i>) dikey eksende, para miktarı (<i>M</i>) yatay eksende gösterilmektedir. Para arzını tümüyle Merkez Bankası’nın denetlediği varsayımına göre kurulmuş bir modelde para arzı eğrisi (<i>M<sub>s1</sub></i>) dikey eksene paralel olacaktır. Bu durumda faiz hangi düzeyde olursa olsun para arzı bundan etkilenerek değişmemektedir. Para arzını artırmak (<i>M<sub>s2</sub></i>’ye geçiş) ya da azaltmak (<i>M<sub>s3</sub></i>’e geçiş) Merkez Bankası’nın elindedir.</p>
<h3 id="62">6.2. <i>V</i> = Para Talebi ve Paranın Dolanım Hızı</h3>
<h4 id="sigil_toc_id_48">6.2.1. Para Talebi</h4>
<p>John M. Keynes’e göre ekonomik aktörler üç nedenle para talep ederler. Günlük harcamalarını yapabilmek için (işlem güdüsüyle), ileride doğabilecek ihtiyaçlara karşılık hazırlıklı olabilmek için (ihtiyat güdüsü) ve değer biriktirmek için (spekülasyon güdüsü.)</p>
<p>Bunlara harfler verelim:</p>
<p>İşlem güdüsüyle para talebi = <i>M<sub>dt</sub></i></p>
<p>İhtiyat güdüsüyle para talebi = <i>M<sub>dp</sub></i></p>
<p>Spekülasyon güdüsüyle para talebi = <i>M<sub>ds</sub></i></p>
<p>Bunları topladığımızda karşımıza toplam para talebi çıkar:</p>
<p><i>M<sub>d</sub></i> = <i>M<sub>dt</sub></i> + <i>M<sub>dp</sub></i> + <i>M<sub>ds</sub></i></p>
<p>İşlem ve ihtiyat güdüsüyle para talebi, kullanılabilir gelirin (<i>Y</i>- <i>T</i> ya da <i>Y<sub>d</sub></i>) bir fonksiyonudur. Gelir arttıkça bu iki güdüye dayalı para talebi de artar. Buna karşılık spekülasyon güdüsüne dayalı para talebi faizin (<i>i</i>) bir fonksiyonudur. Faiz arttıkça bu güdüye dayalı para talebi de yükselir.</p>
<p>Bu fonksiyonel ilişkileri de şöyle gösterebiliriz:</p>
<p><i>M<sub>dt</sub></i> = <i>f</i>(<i>Yd</i>)</p>
<p><i>M<sub>dp</sub></i> = <i>f</i>(<i>Yd</i>)</p>
<p><i>M<sub>ds</sub></i> = <i>f</i>(<i>i</i>)</p>
<p>Bu durumda toplam para talebi de gelir ve faizin bir fonksiyonu olarak ortaya çıkar:</p>
<p><i>M<sub>d</sub></i> = <i>f</i>(<i>Yd</i>,<i>i</i>)</p>
<h4 id="sigil_toc_id_49">6.2.2. Paranın Dolanım Hızı</h4>
<p>Paranın dolanım hızı her bir para biriminin bir yılda kaç kez el değiştirdiğini ifade eder. Buradan hareketle, paranın yarattığı satın alma gücü bulunur. Değişim denklemini bir kez daha yazalım:</p>
<p><i>MV</i> = <i>PQ</i></p>
<p>Böylece, para arzı (<i>M</i>) ile paranın dolanım hızının (<i>V</i>) çarpımının bize GSYH’yi verdiğini görebiliriz. Çünkü denklemin sağ tarafı (<i>PQ</i>) GSYH’ye ya da kısaca <i>Y</i>’ye eşittir. Bu durumda paranın dolanım hızını (<i>V</i>) hesaplamak için GSYH’yi para arzı miktarına bölmek yeterlidir.</p>
<p><i>V</i> = <i>PQ</i> / <i>M</i></p>
<p>Yukarıda para arzının çeşitli tanımlarını vermiştik. Burada <i>M</i> olarak hangi para arzı tanımını alacağımızı belirlememiz gerekmektedir. Genellikle <i>M<sub>2</sub></i>’yi almak uygun bir seçimdir.</p>
<p>O halde;</p>
<p><i>V</i> = GSYH / <i>M<sub>2</sub></i></p>
<p>Bu denklem bize paranın dolanım hızını verir.</p>
<p>Türkiye’de 2008 sonunda <i>M<sub>2</sub></i> para arzı miktarı 434 milyar TL, GSYH de 950 milyar TL’dir. Bu durumda 2008 yılı için paranın dolanım hızı,</p>
<p><i>V</i> = 950 / 434 = 2,19</p>
<p>olarak hesaplanmaktadır.</p>
<h3 id="63">6.3. <i>P</i> = Fiyatlar</h3>
<h4 id="sigil_toc_id_50">6.3.1. Fiyatın Anlamı</h4>
<p>Fiyat, bir mal ya da hizmetin piyasadaki değerinin para cinsinden ifadesidir. Elmanın kilosu 2 TL dediğimiz zaman onun değerini ifade etmiş oluruz. Analizimizde kullandığımız denklemde yer alan fiyatlar genel düzeyi (<i>P</i>) aslında her bir malın ayrı ayrı birim fiyatını göstermektedir. Yani aslında <i>PQ</i> olarak ifade ettiğimiz GSYH’nin açılmış hali şöyledir:</p>
<p>PQ = <i>p<sub>1</sub>q<sub>1</sub></i> + <i>p<sub>2</sub>q<sub>2</sub></i> +  <i>p<sub>3</sub>q<sub>3</sub></i> + ... + <i>p<sub>n</sub>q<sub>n</sub></i></p>
<p>Yani her bir mal ya da hizmetin üretim miktarının (<i>q</i>) birim fiyatıyla (<i>p</i>) çarpımının sonucudur. Bu kavram bizi daha önce açıkladığımız üretim cinsinden GSYH’ye götürür (<i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>Mt</i>).</p>
<h4 id="sigil_toc_id_51">6.3.2. Enflasyon</h4>
<p>Bir ekonomide fiyatlar genel düzeyinin sürekli olarak yükselme eğilimi içine girmesine enflasyon adı veriliyor. Bu tanımdan hareketle, bir fiyat hareketinin enflasyon olup olmadığını anlamak için iki önemli unsura bakmamız gerektiği ortaya çıkıyor: (1) Ekonomideki mal ve hizmetlerin çoğunun fiyatlarında yükselme olması ve bunun fiyatlar genel düzeyini etkilemesi gereklidir. (2) Bu yükselme sürekli olmalı, yani bir kereye özgü olmamalıdır.</p>
<p>Eğer bir ekonomide fiyatlar genel düzeyinde bir değişiklik olmaksızın bir malın ya da hizmetin fiyatı artmışsa buna enflasyon demek mümkün değildir. Ya da bütün malların fiyatı bir defa artmışsa bu enflasyon olarak değil, fiyat artışı olarak adlandırılır.</p>
<p>Bunu yukarıdaki denklemden yararlanarak ortaya koymaya çalışalım:</p>
<p>PQ = <i>p<sub>1</sub>q<sub>1</sub></i> + <i>p<sub>2</sub>q<sub>2</sub></i> +  <i>p<sub>3</sub>q<sub>3</sub></i> + ... + <i>p<sub>n</sub>q<sub>n</sub></i></p>
<p>Bu denklemde <i>p<sub>1</sub></i>, <i>p<sub>2</sub></i>, <i>p<sub>3</sub></i>, ölçüldüğü her dönemde artmış olarak çıkıyor ve dolayısıyla fiyatlar genel düzeyi (<i>P</i>) artıyorsa o zaman enflasyon söz konusu demektir. Bunu daha basit olarak anlatabilmek için sayısal bir örnek verelim (Tablo 22).</p>
<figure id="t22">
<table class="center">
<caption>Tablo 22: Enflasyon (Sayısal Örnek)</caption>
<thead>
<tr><th>Fiyatlar</th>
<th><i>t</i> dönemi</th>
<th><i>t</i>+1 dönemi</th>
<th><i>t</i>+2 dönemi</th>
<th><i>t</i>+3 dönemi</th>
</tr>
</thead>
<tbody>
<tr><td><i>p<sub>1</sub></i></td>
<td>0,50</td>
<td>0,52</td>
<td>0,54</td>
<td> 0,60</td>
</tr>
<tr><td><i>p<sub>2</sub></i></td>
<td>0,25</td>
<td>0,26</td>
<td>0,28</td>
<td>0,28</td>
</tr>
<tr><td><i>p<sub>3</sub></i></td>
<td>0,30</td>
<td>0,32</td>
<td>0,33</td>
<td>0,36</td>
</tr>
<tr><td><i>p<sub>n</sub></i></td>
<td>0,45</td>
<td>0,46</td>
<td>0,49</td>
<td>0,53</td>
</tr>
</tbody>
</table>
</figure>
<p>Şekil 45 enflasyonla bir defaya özgü fiyat artışları arasındaki farkı göstermek üzere çizilmiştir.</p>
<figure id="s45">
<img alt="Şekil 45" src="../Images/s45.jpg"/>
<figcaption>Şekil 45: Enflasyonla Bir Defalık Fiyat Artışı Arasındaki Fark</figcaption>
</figure>
<p>Şekilden görüleceği gibi enflasyon, zaman (<i>t</i>) içinde, fiyatlar genel düzeyindeki (<i>P</i>) inişli çıkışlı bir eğilimi gösterdiği halde, bir defalık fiyat artışı fiyatlar genel düzeyinin bir defada bir üst düzeye sıçrayarak o düzeyde devam etmesini ifade etmektedir.</p>
<p>Enflasyonu ölçebilmek için fiyatlar genel düzeyini ve bu düzeydeki artışı bilmemiz gerekir. Bunu ölçmek için endeksler kullanılır. Endeks, belirli bir istatistiksel olaya ait verilerin zaman ve yer boyutunda gösterdiği değişim olarak tanımlanabilir.</p>
<p>Enflasyon hesaplamaları için kullanılan fiyat endeksleri için birtakım değişkenler gereklidir. (Mal ve hizmet sepeti: Endekslerin hesaplanabilmesi için fiyatları sürekli izlenen mal ve hizmetlerin oluşturduğu bileşime mal ve hizmet sepeti denir. Ağırlık: Endeks için seçilmiş mal ve hizmetlerin sepet içinde değerlerine bağlı olarak aldıkları paya ağırlık denir. Temel yıl fıyatı: Sepete dahil olan mal ve hizmetlerin, endekse başlangıç olarak seçilen yıl içindeki fiyatlarının 12 aylık ortalamasına temel yıl fiyatı denir. Cari fiyat: Sepete dahil olan malların cari aya ait derlenen fiyatlarına cari fiyat denir.)</p>
<p>Zaman zaman yapılan hane halkı tüketim anketleriyle, endeksi oluşturacak sepete alınan mal ve hizmetler ve bunların ağırlıkları yenilenir. Böylece endeksin temel yılı da değiştirilmiş olur. İki mal üreten ve üretilen tüm malların tüketildiği, dışa kapalı bir ekonomi düşünelim. Bu ekonomide <i>t</i> yılında <i>A</i> malının fiyatı 70 lira/adet, üretim miktarı 100 adet/yıl; <i>B</i> malının fiyatı 60 lira/kg, üretim miktarı 70 kilo/yıl olsun. Bu durumda görünüm Tablo 23’teki gibi olacaktır:</p>
<figure id="t23">
<table>
<caption>Tablo 23: <i>t</i> Yılı İçin Fiyat Endeksi</caption>
<thead>
<tr><th>Mal</th>
<th>Fiyat<br/>(TL)</th>
<th>Miktar<br/>(Adet)</th>
<th>Değer=<br/>(FiyatxMiktar)<br/>(TL)</th>
<th>Ağırlık=<br/>(Değer/Toplam)<br/>(%)</th>
</tr>
</thead>
<tbody>
<tr><td>A</td>
<td>70</td>
<td>100</td>
<td>7.000</td>
<td>63</td>
</tr>
<tr><td>B</td>
<td>60</td>
<td>70</td>
<td>4.200</td>
<td>37</td>
</tr>
<tr><td><b>Toplam</b></td>
<td><b>130</b></td>
<td></td>
<td><b>11.200</b></td>
<td><b>100</b></td>
</tr>
</tbody>
</table>
</figure>
<p>Şimdi <i>t</i> yılını baz alarak bir fıyat endeksi oluşturalım. Burada ilgili malın fiyatını sepetteki ağırlığı ile çarpmamız gerekecektir:</p>
<p><i>A</i> malı için 70 x 0,63 = 44</p>
<p><i>B</i> malı için 60 x 0,37 = 22</p>
<p>Toplam = 68</p>
<p>Bu toplamın anlamı, <i>t</i> yılında bu ekonomideki ağırlıklandırılmış fiyatlar düzeyinin 68 olduğudur.</p>
<p>Söz konusu ekonomide <i>t</i> + 1 yılında <i>A</i> malının fiyatının 80 lira/adete ve üretim ve satış miktarının 110 adet/yıla; <i>B</i> malının fiyatının 65 lira/kg’a ve üretim ve satış miktarının 75 kg/yıla çıktığını varsayalım ve <i>t</i> + 1 yılının gösterimini verelim (Tablo 24).</p>
<figure id="t24">
<table>
<caption>Tablo 24: <i>t</i> + 1 Yıh İçin Fiyat Endeksi</caption>
<thead>
<tr><th>Mal</th>
<th>Fiyat (TL)</th>
<th>Miktar (Adet)</th>
<th>Değer = (Fiyat x Miktar) (TL)</th>
</tr>
</thead>
<tbody>
<tr><td>A</td>
<td>80</td>
<td>110</td>
<td>8.800</td>
</tr>
<tr><td>B</td>
<td>65</td>
<td>75</td>
<td>4.875</td>
</tr>
<tr><td><b>Toplam</b></td>
<td><b>145</b></td>
<td></td>
<td><b>13.675</b></td>
</tr>
</tbody>
</table>
</figure>
<p>Yukarıda yaptığımız hesabı <i>t</i> + 1 yılı için de yapalım:</p>
<p><i>A</i> malı için 80 x 0,63 = 50</p>
<p><i>B</i> malı için 65 x 0,37 = 24</p>
<p>Toplam = 74</p>
<p>Bu toplamın anlamı <i>t</i> + 1 yılı için ağırlıklandırılmış fiyatlar düzeyinin 74 olduğudur.</p>
<p><i>t</i> yılı ağırlıklandırılmış fiyat düzeyi olan 68’i 100 kabul ederek. <i>t</i> + 1 yılı endeksi (74 x 100) / 68 =) 109 olarak bulunur. Buna göre endeksimizi yıllara göre şöyle ifade edebiliriz:</p>
<p><i>t</i> yılı 100</p>
<p><i>t</i> + 1 yılı 109</p>
<p>Yani <i>t</i> + 1 yılında bu ekonomide fiyatlar genel düzeyi <i>t</i> yılına göre % 9 artmıştır.</p>
<p>Tablo 25’te 2007 yılında Türkiye için ölçülmüş olan enflasyon verileri yer almaktadır.</p>
<figure id="t25">
<table>
<caption>Tablo 25: Türkiye’de 2008 Yılında Aylık Enflasyon Değişimleri</caption>
<thead>
<tr><th>Aylar</th>
<th>ÜFE AY</th>
<th>TÜFE AY</th>
<th>ÜFE 12</th>
<th>TÜFE 12</th>
</tr>
</thead>
<tbody>
<tr><td>Ocak</td>
<td>0,42</td>
<td>0,80</td>
<td>6,44</td>
<td>8,17</td>
</tr>
<tr><td>Şubat</td>
<td>2,56</td>
<td>1,29</td>
<td>8,15</td>
<td>9,10</td>
</tr>
<tr><td>Mart</td>
<td>3,17</td>
<td>0,96</td>
<td>10,50</td>
<td>9,15</td>
</tr>
<tr><td>Nisan</td>
<td>4,50</td>
<td>1,68</td>
<td>14,56</td>
<td>9,66</td>
</tr>
<tr><td>Mayıs</td>
<td>2,12</td>
<td>1,49</td>
<td>16,53</td>
<td>10,74</td>
</tr>
<tr><td>Haziran</td>
<td>0,32</td>
<td>-0,36</td>
<td>17,03</td>
<td>10,61</td>
</tr>
<tr><td>Temmuz</td>
<td>1,25</td>
<td>0,58</td>
<td>18,41</td>
<td>12,06</td>
</tr>
<tr><td>Ağustos</td>
<td>-2,34</td>
<td>-0,24</td>
<td>14,67</td>
<td>11,77</td>
</tr>
<tr><td>Eylül</td>
<td>-0,90</td>
<td>0,45</td>
<td>12,49</td>
<td>11,13</td>
</tr>
<tr><td>Ekim</td>
<td>0,57</td>
<td>2,60</td>
<td>13,29</td>
<td>11,99</td>
</tr>
<tr><td>Kasım</td>
<td>-0,03</td>
<td>0,83</td>
<td>12,25</td>
<td>10,76</td>
</tr>
<tr><td>Aralık</td>
<td>-3,54</td>
<td>-0,41</td>
<td>8,11</td>
<td>10,06</td>
</tr>
<tr><td><b>Ortalama</b></td>
<td><b>0,68</b></td>
<td><b>0,81</b></td>
<td><b>12,7</b></td>
<td><b>10,43</b></td>
</tr>
</tbody>
</table>
<figcaption>(Kaynak: www.tuik.gov.tr)</figcaption>
</figure>
<p>Bu tabloya göre 2008 yılının aralık ayında aylık olarak ÜFE’nin yüzde 3,54, TÜFE’nin yüzde 0,41 düştüğü, yıllık olarak da ÜFE’nin yüzde 8,11, TÜFE’nin yüzde 10,06 arttığı görülmektedir.</p>
<p>Enflasyon, fiyatlar genel düzeyinde bir yıldaki değişimlerin ortalaması olarak yani yıllık ortalama enflasyon olarak ifade edilebildiği gibi, son ayın 12 aylık enflasyonu ele alınarak yıl sonu enflasyonu olarak da ifade edilmektedir.</p>
<h4 id="sigil_toc_id_52">6.3.3. Enflasyon ve İşsizlik</h4>
<p>İktisatçılar öteden beri işsizlik ile enflasyon arasında bir ilişki oluğunu düşünmüşlerdir. Bu ilişkiyi bilimsel anlamda ilk kez inceleyen iktisatçı Alban William Phillips’tir. Phillips, İngiltere ekonomisi üzerine yaptığı bir incelemede enflasyon ile işsizlik arasında tersine bir ilişki olduğunu saptadı. Phillips’e göre, işsizlik azalırken enflasyon yükseliyor, ya da enflasyon düşerken işsizlik artıyordu.</p>
<p>Şekil 46’da, enflasyonla işsizlik arasındaki ters ilişkiyi gösteren Phillips eğrisi yer almaktadır. Enflasyonu <i>E<sub>1</sub></i> düzeyinden <i>E<sub>2</sub></i> düzeyine indirmenin bedeli, işsizliğin <i>U<sub>1</sub></i>’den <i>U<sub>2</sub></i>’ye yükselmesidir.</p>
<figure id="s46">
<img alt="Şekil 46" src="../Images/s46.jpg"/>
<figcaption>Şekil 46: Phillips Eğrisi</figcaption>
</figure>
<p>Bu yaklaşım yirminci yüzyılın ikinci yarısı boyunca pek çok ülkenin siyasetçisini derinden etkilemiş ve bu ikisi arasında bir seçim yapma sıkıntısı siyasete egemen olmuştur. Zaman içinde bu ilişkinin varlığı üzerinde yeni çalışmalar yapılmış, işin içine doğal işsizlik oranı gibi yeni unsurlar katılmış ve o zaman bu ilişkinin bu kadar katı olmadığı, ekonominin makul sınırlar içinde büyümesinin işsizliği azaltırken enflasyonu mutlaka körüklemediği ortaya çıkmıştır. Bununla birlikte, analiz tümüyle bir kenara atılacak kadar yanlış değildir. Bir ekonominin büyümesi, özellikle talep artışı, tüketimin körüklenmesine dayalı olarak ortaya çıkmışsa, bu artışın fiyatlar üzerinde enflasyonist etki yaratması normal bir sonuçtur. Bir başka ifadeyle, bütün büyüme yönlü atılımların işsizliği azaltırken enflasyonu artırması gerekmese de, bu ikili arasında böyle bir ters ilişki olduğu genelde doğrudur.</p>
<p>Phillips eğrisi analizi özellikle makroekonomik dengeyi değiştirmeye ya da sağlamlaştırmaya yönelik ekonomi politikalarının oluşturulmasında mutlaka yakından bakılması gereken bir ilişkiyi ortaya koyduğu için yararlıdır.</p>
<h4 id="sigil_toc_id_53">6.3.4. Deflasyon</h4>
<p>Fiyatlar genel düzeyinde sürekli olarak düşüş eğilimi ortaya çıkması haline deflasyon adı verilir. Burada da tıpkı enflasyondaki gibi genel ve süreklilik gösteren bir eğilimin gözlemlenmesi gereklidir.</p>
<p>Enflasyon için kullandığımız tabloyu bu kez deflasyon için kullanalım. Tablo 26 bize ekonomideki malların fiyatlarının bazı arızi çıkışlar dışında sürekli bir düşüş içinde olduğunu gösteriyor. Böyle bir eğilim ekonomide, eğer üretim artışı, rekabet veya verimlilik artışından kaynaklanmıyorsa, deflasyonist bir eğilimin göstergesi olarak kabul edilir.</p>
<figure id="t26">
<table>
<caption>Tablo 26 : Deflasyon (Sayısal Örnek)</caption>
<tbody><tr><th>Fiyatlar</th>
<th><i>t</i><br/>dönemi</th>
<th><i>t</i> + 1<br/>dönemi</th>
<th><i>t</i> + 2<br/>dönemi</th>
<th><i>t</i> + 3<br/>dönemi</th>
</tr>
</tbody>
<tbody>
<tr><td><i>P<sub>1</sub></i></td>
<td>0,50</td>
<td>0,49</td>
<td>0,50</td>
<td>0,48</td>
</tr>
<tr><td><i>P<sub>2</sub></i></td>
<td>0,25</td>
<td>0,24</td>
<td>0,23</td>
<td>0,21</td>
</tr>
<tr><td><i>P<sub>3</sub></i></td>
<td>0,30</td>
<td>0,31</td>
<td>0,28</td>
<td>0,27</td>
</tr>
<tr><td><i>P<sub>n</sub></i></td>
<td>0,45</td>
<td>0,40</td>
<td>0,41</td>
<td>0,40</td>
</tr>
</tbody>
</table>
</figure>
<h4 id="sigil_toc_id_54">6.3.5. Stagflasyon ve Slumpflasyon</h4>
<p>Stagflasyon iki ayrı sözcüğün birleştirilmesiyle oluşturuluş bir sözcüktür. İlk bölümü durgunluk anlamına gelen stagnation, ikinci bölümü de enflasyon kelimelerinden alınmıştır. Durgunluk içinde enflasyon anlamına geliyor. Yani reel ekonomik büyüme olmaksızın fiyatların artmaya devam etmesi halini ya da GSYH’nin nominal olarak büyümesine karşılık reel olarak büyümemesi halini ifade ediyor. Türkiye, stagflasyon benzeri ekonomik koşullarla geçmişte birkaç kez karşılaştı. Bunlardan biri 1991 yılıdır. 1990 yılı GSYH’miz cari fiyatlarla 397,2 milyar TL idi (152 milyar dolar). 1991 yılı ekonomik büyümemiz yüzde 0,4, enflasyonumuz yüzde 71, GSYH’miz 634,4 milyar TL (151,8 milyar dolar) olmuştu. Yani ekonomi büyümemiş, buna karşılık enflasyon yüzde 71’lere geldiği için, dolar cinsinden değişmeyen GSYH, TL cinsinden görünüşte büyümüştü.</p>
<p>Slumpflasyon, sık rastlanmamakla birlikte ekonomik dengenin (ya da dengesizliğin) en korkutucu halidir. Slumpflasyon da stagflasyon gibi iki sözcükten oluşuyor. Slump; batma, çökme anlamına geliyor. Enflasyonla birleştirildiğinde çöküş içinde enflasyon gibi bir anlam çıkıyor. Yani ekonomi küçüldüğü halde enflasyon olgusunun varlığını ifade ediyor. Dünya çapında en bilinen örneği 1929 büyük bunalımıdır. Türkiye ekonomisi de geçmişte slumpflasyonla birkaç kez karşılaştı. En yakın olanı 2001 krizi sonucunda yaşanan krizdir. Cari fiyatlarla GSYH’miz 2000 yılında 166,7 milyar YTL, sabit fiyatlarla 72,4 milyar YTL idi. Buna karşılık 2001 yılında yüzde 50’nin üzerindeki enflasyona eşlik eden yüzde 5,7’lik bir küçülme yaşayan ekonomide GSYH cari fiyatlarla 240,2 milyar YTL, sabit fiyatlarla 68,3 milyar YTL olmuştu. Yani nominal olarak büyümüş görünen Türkiye, reel olarak küçülmüştü.</p>
<p>Türkiye’nin, kriz dönemleri dışında, genel olarak içinde bulunduğu durum enflasyonlu büyüme durumudur.</p>
<h3 id="64">6.4. <i>Q</i> = Üretim</h3>
<p>Bu bölümün 5.1 numaralı alt kesiminde yazdıklarımız burada da aynen tekrarlanabilir. Ancak burada konuyu üretim açısından ele aldığımızda fiyatları (<i>P</i>) bir kenara bırakırsak üretimin fiziksel konumundan söz ediyoruz demektir. Yani 1 saatlik emek, 15 dakikalık elektrik enerjisi, 1 kilogram un, 1 paket maya ve 1 litre su ile ne kadar ekmek yapabildiğimizdir söz konusu olan. Sonra bunu <i>P</i> ile çarptığımızda bize fiyat cinsinden ekmeğin değerini göstermiş olur.</p>
<h3 id="65">6.5. Parasal Dengenin Özü</h3>
<p>Buraya kadar anlattıklarımızı yan yana koyduğumuzda ortaya parasal denge çıkar:</p>
<p><i>MV</i> = <i>PQ</i></p>
<p>Bu dengenin anlamı şudur: Belirli bir dönemdeki para arzı miktarı (<i>M</i>) ile paranın dolanım hızı (<i>V</i>) çarpıldığında bulunan miktar, aynı dönemdeki fiziksel üretimin (<i>Q</i>) fiyatlarla (<i>P</i>) çarpımıyla bulunan miktara eşittir. Belli bir dönemdeki fiziksel üretim çeşitli mal ve hizmetlerden oluşabilir. Bunları <i>A</i>, <i>B</i>, <i>C</i>, <i>D</i>, <i>E</i> malları olarak gösterelim. <i>N</i> de sonsuz mal ve hizmeti temsil ediyor olsun. Bunların değerleri fiyatlarıyla çarpımına eşittir. Yani;</p>
<p><i>PQ</i> = <i>Ap</i> + <i>Bp</i> + <i>Cp</i> + <i>Dp</i> + <i>Ep</i> + ... + <i>Np</i></p>
<p>Bu durumda <i>PQ</i> bize o dönem içinde yaratılmış olan GSYH’yi verir. Çünkü tanım gereği bir ekonomide belirli bir dönem içinde üretilen mal ve hizmetlerin piyasa fiyatı cinsinden değerleri toplamı GSYH’ye eşittir. O halde;</p>
<p><i>PQ</i> = GSYH</p>
<p>Buradan giderek şu eşitliği yazabiliriz:</p>
<p><i>MV</i> = GSYH</p>
<p>Yani bir ekonomide para arzı ile paranın dolanım hızının çarpımı o ekonomide GSYH’ye eşittir.</p>
<p>Bu dengeyi Türkiye ekonomisine uygulamaya çalışalım. Türkiye ekonomisinde 2008 sonunda GSYH, 950 milyar TL’ye eşittir. Aynı dönemde para arzını temsil eden <i>M<sub>2</sub></i>, 434 milyar TL’dir. Bu durumda paranın dolanım hızı şu şekilde bulunur:</p>
<p><i>V</i> = GSYH / <i>M<sub>2</sub></i> = 2.19</p>
<p>Bunları denklemde yerine koyalım:</p>
<p><i>MV</i> = GSYH</p>
<p>434 x 2,19 = 950</p>
<p>Demek ki Türkiye’de 434 milyar TL’lik bir geniş para arzı yılda 2,19 kez el değiştirmekte ve 950 milyar TL’lik bir GSYH yaratılmasını sağlamaktadır.</p>
<h2 id="7">7. DÖRT DENKLEM BİRLİKTE</h2>
<p>Buraya kadar makroekonomik dengeyi dört farklı denklemle ifade etmeye çalıştık. Bunları bir kez daha yazalım:</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>M<sub>t</sub></i> (üretim yönünden makroekonomik denge ya da GSYH’nin üretim açısından görünümü)</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>) (harcamalar yönünden makroekonomik denge ya da GSYH’nin harcamalar açısından görünümü)</p>
<p><i>Y</i> = <i>w</i> + <i>i</i> + <i>r</i> + <i>p</i> + <i>O</i> (üretim faktörlerinin elde ettiği gelirler yönünden makroekonomik denge ya da GSYH’nin faktör gelirleri açısından görünümü)</p>
<p><i>Y</i> = <i>MV</i> (parasal açıdan makroekonomik denge ya da GSYH’nin parasal açıdan görünümü)</p>
<p>Bu dengelerin hepsi <i>Y</i>’yi yani GSYH’yi ifade etmektedir. O halde bunların hepsi birbirine eşittir.</p>
<p>Yukarıda ayrı ayrı yazdığımız, GSYH’nin 4 farklı hesaplanma şekline ilişkin denklemleri alt alta yazarsak şöyle bir eşitlikler dizisi elde etmiş oluruz.</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>M<sub>t</sub></i> = <i>C</i> + <i>I</i> + <i>G</i> + (<i>X</i> - <i>M</i>) = <i>w</i> + <i>i</i> + <i>r</i> + <i>p</i> + <i>O</i> = <i>MV</i> = GSYH</p>
<p>Yani GSYH, kesimlerin üretim değerleri ile vergi, sübvansiyon ve mali aracılık hizmetleri toplamına veya özel kesim ile kamu kesimi giderlerinin ve net cari dengenin toplamına veya üretim faktörlerinin gelirden aldıkları payların değeri ile amortismanlar, dolaylı vergiler ve sübvansiyonların toplamına ya da para arzı ile paranın dolanım hızının çarpımına eşittir.</p>
<div class="konu">
<h3 id="pey">PARASALCI EKONOMİ YAKLAŞIMI</h3>
<p>Parasalcı yaklaşım, para arzındaki değişimlerin kısa dönemde milli gelir üzerinde etkili olduğu, buna karşılık uzun dönemde fiyatlar genel düzeyi üzerinde etki yarattığı saptamasına dayanır ve ideal para politikasının para arzını denetlemek olduğunu ortaya koyar. Parasalcılara göre, para arzının sürekli olarak artırılmaSı kaçınılmaz biçimde enflasyonist sonuçlar yaratır. O nedenle para otoritesi fiyatlar düzeyinin istikrarına odaklanmalı, buna uygun bir para politikası yürütmelidir.</p>
<p>Parasalcı iktisatçıların ekonomiye yaklaşımını Milton Friedman’ın ünlü sözü özetler: “Enflasyon her zaman ve her yerde parasal bir olgudur.”</p>
<p>Parasalcı iktisatçıların en önemlisi olan Milton Friedman, 1912 yılında New York’ta (ABD) doğdu. New Jersey’de Rutgers Üniversitesi’nde okudu. Master derecesini Şikago Üniversitesi’nden aldı. Kolombiya Üniversitesi’nde araştırma görevlisi olarak çalıştıktan sonra Şikago Üniversitesi’ne dönerek asistanlık yaptı. Başlangıçta sıkı bir Keynesyen’di. ABD’de büyük bunalım sonrası yürürlüğe, konulan New Deal programının ve ekonomiye devlet müdahalesinin savunuculuğunu yaptı. 1950’lerde Keynesyen tüketim fonksiyonuna yönelik eleştirileriyle, temel Keynesyen model üzerine eleştirilerini yoğunlaştırmaya başladı. Giderek Keynesyen devrime karşı gelişen devrimin lideri konumuna geldi.</p>
<p>1960’larda genel makroekonomik politika yaklaşımına alternatif bir makroekonomik politika yaklaşımı olarak Monetarizm’i geliştirdi. “Doğal işsizlik oranı” yaklaşımını ekonomik analize katarak o zamana kadar farklı algılanan birçok konunun değişik biçimde algılanmasına olanak sağladı. Friedman, hükümetlerin ekonomideki gelişmelere göre ne yönde hareket edeceğini ve hangi kararları alacağını insanların tahmin edebileceklerini ve ona göre davranışlarını ayarlayarak hükümetlerin uygulayacağı ekonomi politikalarını nötralize edebileceklerini savundu. Ona göre, hükümetlerin uygulayacağı ekonomi politikaları bu nedenle etkisizdir.</p>
<p>Friedman’a göre 1929 tipi bunalımlardan çıkmanın en akıllıca yolu parasal genişlemeye izin vermektir. Bu çerçevede Keynes’in 1929 bunalımında para politikasının yerine etkin maliye politikası önermesinin yanlış olduğunu ve eğer tersi yapılıp da para politikası etkin kullanılmış olsaydı o krizin önlenebileceğini savundu.</p>
<p>Çoğu iktisatçı, belki de Keynesyen devrimin etkisinde kaldıkları için, Friedman’ın görüşlerini başlangıçta reddetti. Buna karşılık, ilerleyen yıllarda görüşleri gitgide daha fazla taraftar ve uygulama alanı bulmaya başladı.</p>
<p>ABD’de Reagan, İngiltere’de Thatcher ve Türkiye’de Özal, Friedman’ın görüşlerini ekonomi politikası uygulaması olarak yaşama geçirdiler. Parasalcı ekonomi yaklaşımı ABD başta olmak üzere çok yaygın bir taraftar kitlesi buldu. Özellikle merkez bankacılar arasında teori neredeyse genel kabul gördü. Parasalcı iktisatçıların etkisiyle para politikası ekonomi politikası uygulamasının neredeyse tek aracı haline geldi, maliye politikası ikinci plana itildi. Bu çerçevede Keynesyen ekonomi teorisi tümüyle işlevsiz kılındı ve yeniden revize edilmiş klasik ekonomi teorisine geri dönüldü.</p>
<p>Friedman’ın yanı sıra parasalcı iktisatçılar arasında en bilinenleri Karl Brunner, Phillip D. Cagan, David E. W. Laidler, Allan H. Meltzer ve Anna Schawtz’dır.</p>
<p>Parasalcı ekonomi okulunun etkisi 2008 krizinden sonra azalmaya, görüşleri yavaş yavaş gözden düşmeye başladı. Daha önce yalnızca fiyat istikrarını hedef seçmiş olan merkez bankası yönetimleri istihdam, talep gibi konularla da ilgilenmeye başladılar. Faizleri hızla düşürüp sıkı para politikasını gevşettiler. Daha önce bu işlere karışmamalarını önerdikleri hükümetleri maliye politikası yardımıyla para politikasına destek olmaya çağırmaya başladılar.</p>
<p>2008 krizi parasalcı ekonomi teorisinin enflasyon dönemlerinde başvurulacak özel bir teori olduğunu gösterdi.</p>
</div>
<h2 id="8">8. BEŞİNCİ DENKLEM: (<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>)</h2>
<h3 id="81">8.1. Beşinci Denklemin Önemi</h3>
<p>Önceki bölümlerde GSYH’nin hesaplanış denklemlerinden harcamalar yöntemini şöyle ifade etmiştik:</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i> (1)</p>
<p>Bir başka açıdan bakıldığında <i>Y</i>’nin tüketim ve tasarrufa eşit olduğunu belirtmiştik:</p>
<p><i>Y</i> = <i>C</i> + <i>S</i> (2)</p>
<p>Kamu harcamalarıyla ilgili açıklamalar sırasında da kamu gelirleriyle kamu giderleri arasındaki farkın bize bütçe dengesini vereceğini vurgulamıştık:</p>
<p>Bütçe Dengesi = <i>T</i> - <i>G</i> (3)</p>
<p><i>T</i>, özel kesim zorunlu tasarruflarından kamu kesiminin aldığı vergileri gösterdiğine göre tasarrufların bir parçasıdır. Bu durumda (2) numaralı denklemi şöyle yazmamız daha doğru olur:</p>
<p><i>Y</i> = <i>C</i> + <i>S</i> + <i>T</i> (4)</p>
<p>(4) ve (1) numaralı denklemlerin her ikisi de <i>Y</i>’ye eşit olduğuna göre bunlar birbirine de eşit demektir.</p>
<p><i>C</i> + <i>S</i> + <i>T</i> = <i>C</i> + <i>I</i> + <i>G</i> + (<i>X</i> - <i>M</i>) (5)</p>
<p>(<i>X</i> - <i>M</i>) dengesi hariç olmak üzere sağdakileri sol tarafa geçirelim (işaretleri eksi olur):</p>
<p><i>C</i> + <i>S</i> + <i>T</i> - <i>C</i> - <i>I</i> - <i>G</i> = (<i>X</i> - <i>M</i>) (6)</p>
<p>Farklı işaret taşıyan <i>C</i>’ler birbirini götürür. Kalanlardan birbiriyle ilgili olanları aynı parantezler içine alırsak şöyle bir dengeler topluluğu yazabiliriz:</p>
<p>(<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>) (7)</p>
<p>Makroekonomik dengeyi gösteren bu eşitlikte üç farklı denge iç içedir: (<i>S</i> - <i>I</i>) özel kesimin tasarruf ve yatırım dengesini, (<i>T</i> - <i>G</i>) bütçe dengesini (kamu kesiminin gelir gider dengesini) ve (<i>X</i> - <i>M</i>) ülkenin dış ekonomik dengesini (ödemeler dengesi cari dengesini) gösterir. Bu durumda sol taraftaki iki denge yani (<i>S</i> - <i>I</i>) + (<i>T</i> - <i>G</i>) ekonominin iç dengesini, sağ taraftaki denge (<i>X</i> - <i>M</i>) ise ekonominin dış dengesini ya da daha anlaşılabilir bir ifadeyle ödemeler dengesi cari dengesini gösterir. Ekonominin iç ve dış dengeleri birbirine eşit olmak zorundadır. (7) numaralı eşitlikte sağ taraftaki dış dengeyi de sol tarafa alırsak bunu daha açık görebiliriz:</p>
<p>(<i>S</i> - <i>I</i>) + (<i>T</i> - <i>G</i>) - (<i>X</i> - <i>M</i>) = 0 (8)</p>
<p>Görüleceği gibi, bir ekonominin iç ve dış ekonomik dengelerini toplarsak sıfıra eşitlenir.</p>
<p><i>S</i> &lt; <i>I</i> ise özel kesim tasarruf açığı veriyor ve yatırımlarını borçlanarak karşılıyor demektir.</p>
<p><i>T</i> &lt; <i>G</i> ise kamu kesimi gelir açığı (ya da gider fazlası) ile karşı karşıya kalmıştır ve açığını borçlanarak finanse ediyor demektir.</p>
<p><i>X</i> &lt; <i>M</i> ise ekonomi cari açık veriyor ve finansmanını yurtdışından portföy yatırımları veya yabancı sermaye yatırımları çekerek ya da borçlanarak karşılıyor demektir.</p>
<p>Eğer iç ekonomik dengenin iki alt dengesi de açık veriyorsa ekonomi cari açık da veriyor ve üçüz açıkla karşılaşıyor demektir. Eğer iç dengelerden biri açık veriyor öteki fazla veriyorsa, cari denge bunlardaki açık ve fazlaya göre şekil alacaktır. Bunları örneklerle açıklamaya çalışalım.</p>
<p>Dört farklı ekonomide (<i>X</i>, <i>V</i>, <i>Y</i> ve <i>Z</i>) yıl sonunda büyüklüklerin Tablo 27’deki gibi gerçekleştiğini varsayalım (sayılar milyar TL).</p>
<figure id="t27">
<table>
<caption>Tablo 27: Sayısal Örneklerle Makroekonomik Denge</caption>
<tbody><tr><th>Büyüklük</th>
<th><i>X</i> Ekonomisi</th>
<th><i>V</i> Ekonomisi</th>
<th><i>Y</i> Ekonomisi</th>
<th><i>Z</i> Ekonomisi</th>
</tr>
</tbody>
<tbody>
<tr><td><i>S</i></td>
<td>80</td>
<td>120</td>
<td>100</td>
<td>100</td>
</tr>
<tr><td><i>I</i></td>
<td>100</td>
<td>100</td>
<td>80</td>
<td>80</td>
</tr>
<tr><td>(<i>S</i> - <i>I</i>)</td>
<td>-20</td>
<td>20</td>
<td>20</td>
<td>20</td>
</tr>
<tr><td><i>T</i></td>
<td>90</td>
<td>80</td>
<td>90</td>
<td>100</td>
</tr>
<tr><td>G</td>
<td>95</td>
<td>110</td>
<td>100</td>
<td>120</td>
</tr>
<tr><td>(<i>T</i> - <i>G</i>)</td>
<td> -5</td>
<td>-30</td>
<td>-10</td>
<td>-20</td>
</tr>
<tr><td>(<i>S</i> - <i>I</i>) + (<i>T</i> - <i>G</i>)</td>
<td>-25</td>
<td>-10</td>
<td>10</td>
<td>0</td>
</tr>
<tr><td><i>X</i></td>
<td>60</td>
<td>75</td>
<td>70</td>
<td>70</td>
</tr>
<tr><td><i>M</i></td>
<td>85</td>
<td>85</td>
<td>60</td>
<td>70</td>
</tr>
<tr><td>(<i>X</i> - <i>M</i>)</td>
<td>-25</td>
<td>-10</td>
<td>10</td>
<td>0</td>
</tr>
<tr><td>(<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>)</td>
<td>-25 = -25</td>
<td>-10 = -10</td>
<td>10 = 10</td>
<td>0 = 0</td>
</tr>
</tbody>
</table>
</figure>
<p>Tabloda gösterilen <i>X</i> ekonomisinde özel kesim alt dengesi 20 milyar TL, kamu kesimi alt dengesi 5 milyar TL açıkla ve toplam olarak iç ekonomik denge 25 milyar TL açıkla sonuçlandığı için, dış ekonomik denge de 25 milyar TL cari açıkla tamamlanmıştır. Buna <b>üçüz açık</b> diyoruz.</p>
<p><i>V</i> ekonomisinde iç ekonomik dengenin özel kesim alt dengesi 20 milyar TL tasarruf fazlasıyla, kamu kesimi dengesi ise eksi değerle yani açıkla tamamlanmış ve sonuçta iç ekonomik denge 10 milyar TL açık vermiştir.</p>
<p>İç denge açık verdiği için cari denge de aynı miktarla ona eşlik ederek 10 milyar TL açık vermiştir. Burada özel kesim tasarruf yatırım dengesi fazla verdiği halde, toplamda iç ekonomik denge açık verdiği ve dış denge de buna uyarak açık verdiği için buna <b>ikiz açık</b> diyoruz.</p>
<p><i>Y</i> ekonomisinde iç ekonomik dengenin özel kesim alt dengesi artı değerle yani 20 milyar TL tasarruf fazlasıyla, kamu kesimi dengesi ise eksi değerle yani 10 milyar TL açıkla tamamlanmış ve sonuçta iç ekonomik denge 10 milyar TL fazla vermiştir. İç denge fazla verdiği için cari denge de aynı miktarla ona eşlik ederek 10 milyar TL fazla vermiştir. Buna <b>fazla veren denge</b> diyoruz.</p>
<p><i>Z</i> ekonomisinde iç ekonomik dengenin özel kesim alt dengesi 20 milyar TL tasarruf fazlası verirken kamu kesimi dengesi 20 milyar TL açık vermiştir. Böylece iç ekonomik denge sıfırlanmıştır. Bir başka ifadeyle, kamu kesimi gelir açığını özel kesim tasarruf fazlasından borçlanmak suretiyle finanse etmiştir. Bu ekonomide dış ekonomik denge de iç ekonomik denge ile eşitliği sağlamak üzere sıfırla kapanmış, bir başka deyişle <i>Z</i> ekonomisi cari dengesi dengede kalmış, açık ya da fazla vermemiştir. Buna da <b>sıfır denklik hali</b> diyoruz.</p>
<h3 id="82">8.2. Türkiye’de Makroekonomik Denge</h3>
<p>2007 yılı verilerini ele alarak Türkiye için makroekonomik dengeyi yazalım. Önce harcamalar yönünden GSYH’yi görelim (sayılar milyar TL):</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p><i>C</i> = 662</p>
<p><i>I</i> = 173</p>
<p><i>G</i> = 159</p>
<p><i>X</i> = 227</p>
<p><i>M</i> = 271</p>
<p><i>Y</i> = 662 + 173 + 159 + (227 - 271)</p>
<p><i>Y</i> = 950</p>
<p>İkinci olarak kullanım alanları yönünden GSYH’yi yazalım:</p>
<p><i>Y</i> = <i>C</i> + <i>S</i> + <i>T</i></p>
<p><i>C</i> = 662</p>
<p><i>S</i> = 100</p>
<p><i>T</i> = 188</p>
<p><i>Y</i> = 662 + 100 + 188</p>
<p><i>Y</i> = 950</p>
<p>Üçüncü olarak üretim sektörlerindeki üretim değerleri açısından makroekonomik dengeyi yazalım:</p>
<p><i>Y</i> = <i>A<sub>p</sub></i> + <i>I<sub>p</sub></i> + <i>S<sub>p</sub></i> + O</p>
<p><i>A<sub>p</sub></i> = 74</p>
<p><i>I<sub>p</sub></i> = 230</p>
<p><i>S<sub>p</sub></i> = 550</p>
<p><i>O</i> = 96</p>
<p><i>Y</i> = 950</p>
<p>Dördüncü olarak parasal denge açısından makroekonomik dengeyi yazalım:</p>
<p><i>Y</i> = <i>MV</i></p>
<p><i>M</i> = 434</p>
<p><i>V</i> = 2,19</p>
<p><i>Y</i> = 434 L 2,19</p>
<p><i>Y</i> = 950</p>
<p>Şimdi bu verilerden hareketle Türkiye için genel makroekonomik dengeyi yazalım:</p>
<p>(<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>)</p>
<p>(100 - 173) + (188 - 159) = (227 - 271)</p>
<p>-73 + 29 = -44</p>
<p>-44 = - 44</p>
<p>Bunun anlamı, 2008 yılında Türkiye’nin hem iç hem de dış ekonomik dengesinin toplamda 44 milyar TL açık vermiş olduğudur.</p>
<h2 id="9">9. MAKROEKONOMİK DENGEDE BOZULMA: IS-LM ANALİZİ</h2>
<h3 id="91">9.1. Ekonominin Genel Dengesinde Bozulma</h3>
<p>IS, LM dengesinde bozulmaya yol açan değişmeler ve bozulmanın yönü Tablo 28’de gösterilmektedir.</p>
<figure>
<table class="center">
<caption>Tablo 28: IS ve LM Eğrilerinde Kayma ve Dengede Bozulma Nedenleri<br/>(Tablodaki + artış, - azalış anlammdadır)</caption>
<tbody><tr><th>Değişen</th>
<th>Değişim Yönü</th>
<th><i>Y</i></th>
<th><i>r</i></th>
<th>IS veya LM’nin Durumu</th>
</tr>
</tbody>
<tbody>
<tr><td><i>C</i> (Tüketim Harca.)</td>
<td>+</td>
<td>+</td>
<td>+</td>
<td>IS sağa kayar</td>
</tr>
<tr><td><i>I</i> (Yatırım Harca.)</td>
<td>+</td>
<td>+</td>
<td>+</td>
<td>IS sağa kayar</td>
</tr>
<tr><td><i>G</i> (Kamu Harca.)</td>
<td>+</td>
<td>+</td>
<td>+</td>
<td>IS sağa kayar</td>
</tr>
<tr><td><i>T</i> (Vergi)</td>
<td>+</td>
<td>-</td>
<td>-</td>
<td>IS sola kayar</td>
</tr>
<tr><td>(<i>X</i> - <i>M</i>) (Net İhracat)</td>
<td>+</td>
<td>+</td>
<td>+</td>
<td>IS sağa kayar</td>
</tr>
<tr><td><i>M<sub>s</sub></i> (Para arzı)</td>
<td>+</td>
<td>+</td>
<td>-</td>
<td>LM sağa kayar</td>
</tr>
<tr><td><i>M<sub>d</sub></i> (Para talebi)</td>
<td>+</td>
<td>-</td>
<td>+</td>
<td>LM sola kayar</td>
</tr>
</tbody>
</table>
</figure>
<p>Değişen göstergelerin değişim yönü eksi olduğunda <i>Y</i> ve <i>r</i> tablodakinin tersi yönünde değişecek; IS ve LM eğrileri tablodakinin tersi yönde kayacaktır.</p>
<p>Para arzında artış olması LM<sub>1</sub> eğrisinin Şekil 47’de görüldüğü gibi sağa aşağıya doğru LM<sub>2</sub> olarak kaymasına yol açacaktır.</p>
<figure id="s47">
<img alt="Şekil 47" src="../Images/s47.jpg"/>
<figcaption>Şekil 47: Para Arzında Artış</figcaption>
</figure>
<p>Para arzının artmasıyla, yani LM<sub>1</sub> eğrisinin piyasadaki paranın bollaşması sonucu LM<sub>2</sub>’ye kaymasıyla denge noktası da 1’den 2’ye kayacaktır. Bu yeni dengede faiz oranı <i>i<sub>1</sub></i>’den <i>i<sub>2</sub></i>’ye gerilemiş, buna karşılık gelir miktarı da <i>Y<sub>1</sub></i>’den <i>Y<sub>2</sub></i>’ye yükselmiştir. Para arzında ortaya çıkacak bir daralma bunun tam tersi bir gelişmeye yol açacak, faiz oranlarındaki artışa gelir gerilemesi eşlik edecektir.</p>
<p>Şimdi de kamu harcamalarında artış olduğunu varsayalım. Bu durumda IS eğrisi sağa yukarı doğru kayacaktır (Şekil 48).</p>
<figure id="s48">
<img alt="Şekil 48" src="../Images/s48.jpg"/>
<figcaption>Şekil 48: Kamu Harcamalarında Artış</figcaption>
</figure>
<p>Kamu harcamalarında ortaya çıkan artış kamu kesiminin borçlanmasına ya da para basarak finansman bulmasına neden olacak, bunun sonucunda 1 denge noktasının 2’ye kaymasına ve bu da faizlerin <i>i<sub>1</sub></i>’den <i>i<sub>2</sub></i>’ye yükselmesine, buna karşılık gelirin de <i>Y<sub>1</sub></i>’den <i>Y<sub>2</sub></i>’ye yükselmesine yol açacaktır.</p>
<p>Kamu harcamalarında azalma olursa yukarıdaki gelişmenin tam tersi karşımıza çıkacaktır. Yani bir yandan faizler düşerken gelirler azalacaktır.</p>
<h3 id="92">9.2. IS, LM Dengesi ve Dönemler</h3>
<p>Ekonominin genel dengesini ortaya koyan mal ve para piyasası dengesini bir arada gösteren IS, LM eğrileri dengesi dönem değişiklikleriyle şekil değiştirmeye başlar. Keynesyen analiz kısa dönemi kapsar, klasik ve monetarist analiz ise uzun dönemi. Şekil 49’da, IS, LM eğrilerinden hareketle dönem farklılıklarını ortaya koyan faiz ve gelir eşitlikleri yer almaktadır.</p>
<figure id="s49">
<img alt="Şekil 49" src="../Images/s49.jpg"/>
<figcaption>Şekil 49: IS, LM Dengesi ve Dönemsel Analizler</figcaption>
</figure>
<p>Keynesyen bölgeyi gösteren kısa dönem aralığında para talebi sonsuz esnek olduğu için yatay eksene paralel olan IS eğrisi kayması, faizde herhangibir artış yaratmaksızm (<i>i<sub>0</sub></i>-<i>i<sub>0</sub></i>) gelir artışına (<i>Y<sub>0</sub></i>-<i>Y<sub>1</sub></i>) yol açar. Klasik monetarist bölge olan uzun dönemde ise IS eğrisindeki kaymalar hiçbir biçimde üretim (gelir) artışına neden olmaz (<i>Y<sub>4</sub></i>-<i>Y<sub>4</sub></i>), yalnızca faiz artışı yaratır (<i>i<sub>3</sub></i>-<i>i<sub>4</sub></i>). Buna karşılık ara bölge olan orta dönemde IS eğrisinin kayması hem faiz yükselişine (<i>i<sub>1</sub></i>-<i>i<sub>2</sub></i>) hem de üretim (gelir) artışına (<i>Y<sub>2</sub></i>-<i>Y<sub>3</sub></i>) neden olur.</p>
<p>İktisatçıların ekonomi politikasıyla ilgili anlaşmazlıklarının önemli bir bölümü, uygulanacak olan politikanın kapsayacağı dönemin farklılığından kaynaklanır.</p>
</body>
</html>