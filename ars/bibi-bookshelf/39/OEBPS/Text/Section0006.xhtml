<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<link rel="stylesheet" href="../Styles/styles.css" type="text/css"/>
<title></title>
</head>
<body>
<h1 id="IV">DÖRDÜNCÜ BÖLÜM<br/><i> Ekonomi Politikası ve Uygulama</i></h1>
<h2 id="1">1. EKONOMİ POLİTİKASI VE KONJONKTÜR DALGALARI</h2>
<h3 id="11">1.1. Konjonktür Dalgaları</h3>
<p>Konjonktür Türk Dil Kurumu sözlüğünde “1. Geçerli durum. 2. Her türlü durumun ve şartın ortaya çıkardığı sonuç” olarak tanımlanmaktadır. Buna karşılık bu sözcük ekonomi jargonunda biraz daha farklı bir anlam taşıyor. Ekonomi söz konusu olduğunda, ekonominin reel üretim hacminde görülen iniş ve çıkışlar konjonktür dalgaları ya da kısaca konjonktür diye adlandırılıyor.</p>
<figure id="s54">
<img alt="Şekil 54" src="../Images/s54.jpg"/>
<figcaption>Şekil 54: Konjonktür Dalgaları</figcaption>
</figure>
<p>Şekil 54’te dönemden döneme değişen konjonktür dalgaları gösterilmektedir. Büyümenin <i>g<sub>2</sub></i> ve <i>g<sub>h</sub></i> ile gösterildiği zaman dilimleri (<i>t<sub>2</sub></i> ve <i>t<sub>25</sub></i>) yani tepe noktaları, sıçrama (ya da boom), <i>g<sub>3</sub></i> ile gösterildiği nokta (<i>t<sub>3</sub></i>) depresyon dönemlerini, <i>g<sub>1</sub></i> ve <i>g<sub>4</sub></i> ile gösterildiği noktalar ise (<i>t<sub>1</sub></i> ve <i>t<sub>4</sub></i>) resesyon dönemlerini göstermektedir.</p>
<p>Bütün ekonomilerde bu tür çıkışlar ve inişler görülmektedir. Yani piyasa ekonomisinin doğası gereği ekonomi bazen büyümekte, bazen durgunluğa girmekte, bazen de küçülmektedir.</p>
<p>Konjonktür dalgalarının belirli aralıklarla tekrarlandığına ilişkin çeşitli görüşler ve teoriler vardır. Bunların en bilinenleri Nobel ödüllü iktisatçı Simon Kuznets’in 15-25 yıl arasında tekrarlandığını öne sürdüğü konjonktür dalgaları ile Nikolai Kondratieff in 45-60 yıl aralığında tekrarlandığını iddia ettiği konjonktür dalgaları görüşleridir. Kuznets’e göre kapitalist sistem 15-25 yıllık bir dönemi kapsayan iniş ve çıkışlar yaşayan bir dalgalanmalar süreci olarak işlemektedir. Kodratieff’e göre kapitalizmin 45-60 yıllık süreler içinde önce yükselen, ardından bir tepe noktasına ulaştıktan sonra inişe geçen ve dip yapan bir konjonktürel eğilimi söz konusudur.</p>
<p>Konjonktür dalgaları teorileri ya da konu üzerindeki görüşler bunlarla sınırlı değildir. Bu konuda daha pek çok görüş, pek çok açıklama vardır. Ama bilinen şudur ki kapitalist sistem bu tür dalgalanmalarla karşılaşmaktadır. İşler iyiye giderken beklentiler olumlu hale gelmekte, olumlu hale gelen beklentiler işleri daha iyiye götürmektedir.</p>
<p>Beklentilerin iyi olduğu bir ortamda daha çok yatırım yapılmakta, daha çok tüketim gerçekleşmekte, bu ikisi birbirini besleyerek refahın artmasına yol açmaktadır. Daha çok yatırım daha çok istihdam, daha çok istihdam da daha çok tüketim demektir. Sonuçta bu, kendi kendini besleyen bir iyimser döngü yaratmaktadır. Bu döngü konjonktürün çıkış dalgasını oluşturmakta ve tepe noktasına kadar yükseliş sürmektedir. Sonra işlerin bu kadar iyi devam etmeyeceğine ilişkin bazı göstergelerin ortaya çıkması beklentilerin bozulmasına yol açmakta ve birden her şey tersine dönmektedir. Bu kez de konjonktür dalgası inişe geçmekte ve dip noktasına kadar gelmektedir.</p>
<p>Şekil 55’te Türkiye’nin 1923’ten 2007’ye kadar olan dönemdeki büyüme oranları yer almaktadır. Bu şekil de bize Türkiye’nin yukarıdakine benzer bir konjonktürel eğilim içinde olduğunu göstermektedir.</p>
<figure id="s55">
<img alt="Şekil 55" src="../Images/s55.jpg"/>
<figcaption>Şekil 55: Türkiye’nin 1923-2007 Arasındaki Konjonktür Dalgaları</figcaption>
</figure>
<p>Şekilden görüleceği gibi, Cumhuriyet’in ilanıyla birlikte başlayan yükseliş trendi 1929 büyük bunalımıyla birlikte inişe dönüşmüş, sonraki toparlanma ise bu kez II. Dünya Savaşı’yla birlikte yeniden kaybedilmiştir. Savaş sonrasında Türkiye’nin çıkışa geçtiği görülmektedir. Demokrat Parti dönemiyle gelen atılım 1954 yılındaki kuraklıkla terse dönmüş, sonraki yıllarda yeniden yükseliş başlamıştır. 1980’lere doğru ekonomi yeni bir çöküşün eşiğine gelmiş ve ünlü “70 sente muhtaç ekonomi” sözünün ortaya atıldığı döneme girilmiştir. 1980’li yıllarda yeniden çıkışa geçen ekonomi 1994 kriziyle resesyona girmiş ve hemen ardından yeniden toparlanmıştır. 1999’da yeni bir resesyon yaşandıktan sonra asıl olarak 2001’de ekonomi tam anlamıyla resesyona girmiştir. Ardından gelen toparlanma hızlı olmuştur.</p>
<p>Şekil bize Türkiye ekonomisinin konjonktürel dalgalara göre yürüdüğünü açıkça göstermektedir. Buna karşılık, ekonominin toparlanması çöküşü kadar hızlı olmaktadır. Yani ekonomi, çöküş sonrasında uygulanan tedavilere derhal olumlu yanıt verebilmektedir. Bu önemli bir saptamadır. Örneğin Japon ekonomisi böyle bir tepki vermemektedir. Aşağı yukarı 10 yıldır durgunluk içinde olan Japon ekonomisinde, ekonomiyi canlandırıp yeniden büyümeye geçirebilmek için Keynesyen yaklaşımlara başvurulmuş olmasına karşın ekonomi toparlanamamış ve henüz çıkışa geçemeden küresel krizin etkisiyle yeniden çöküşe doğru yol almaya başlamıştır.</p>
<h3 id="12">1.2. Ekonomi Politikasıyla Konjonktür Dalgalarının İlgisi</h3>
<p>Ekonomi politikası uygulamasının temel amaçlarından biri, bu tür konjonktür dalgalarının yarattığı inişli çıkışlı ya da bir başka ifadeyle istikrarsız gelişimi dengeli, istikrarlı bir çıkış trendine oturtmaya çalışmaktır. Şekil 56, ekonomi politikasının konjonktür dalgaları üzerinde yaratabileceği etkiyi ortaya koymayı amaçlıyor.</p>
<figure id="s56">
<img alt="Şekil 56" src="../Images/s56.jpg"/>
<figcaption>Şekil 56: Konjonktür Dalgalarının Ekonomi Politikasıyla Yumuşatılması</figcaption>
</figure>
<p>Şekilde, dibe doğru gitmekte olan ekonominin, ekonomi politikasının araçlarıyla müdahale edilerek yeniden yukarıya döndürülmesi gösteriliyor. Noktalı çizgi çok daha etkili ve erken uygulanmış bir politikayı, kesikli çizgi ise daha geç kalmış ya da daha az etkili bir müdahaleyi temsil ediyor.</p>
<h3 id="13">1.3. Konjonktür Dalgasının Dibi</h3>
<p>Ekonomide kriz belirtileri otaya çıkmaya başladığında onunla birlikte dibe vurma tartışmaları da ortaya çıkar. Krizin belirli aşamalarında bazı uzmanlar “dibe vurulduğunu, artık çıkışın başlayacağını” öne sürerler. Dip denen şeyle genellikle deniz ya da göl gibi su birikintilerinin dip noktası kastedilir. Suya batmış olan kişi dibe eriştiğinde ayaklarını yere vurarak aldığı güçle suyun yüzeyine çıkabilir. Konjonktür dalgasının dibi de bundan pek farklı olarak algılanmamaktadır. Dibe vurmuş bir ekonominin orada uzun süre kalmayacağı ve bir süre sonra yeniden çıkışa geçeceği düşünülmektedir. Uygulamadan edinilen deneyimler de bu düşünceyi doğrulamaktadır.</p>
<p>Şekil 57’de konjonktür dalgalarının tipik olarak karşılaşabileceği dip türleri gösteriliyor.</p>
<figure id="s57">
<img alt="Şekil 57" src="../Images/s57.jpg"/>
<figcaption>Şekil 57: Konjonktür Dalgasının Alabileceği Dip Görünümleri</figcaption>
</figure>
<p>Şekilde sol üstteki ilk gösterim dipten hızlı çıkışı ortaya koyan V tipi bir toparlanmadır. Sağ üstteki ikinci gösterim dipten daha uzun sürede çıkışı gösteren U tipi bir toparlanmanın görünümüdür. Sol altta hafif bir toparlanmadan sonra tekrar inişe ve tekrar çıkışa yönelen W tipi bir dip biçimi yer almaktadır. Sağ altta ise toparlanmanın oldukça uzun zaman alacağı bir L tipi dip söz konusudur.</p>
<p>Aslında bu şekiller daha da çeşitlendirilebilir. Örneğin W tipi dip biçimi iniş ve çıkışların devam ettiği WW gibi bir biçim de alabilir.</p>
<h3 id="14">1.4. Bazı Temel Sorunlar</h3>
<p>Ekonomik istikrar politikalarının uygulanmasında gecikme ya da zaman kayıpları bu politikalardan alınacak sonucu önemli oranda etkiler. Gecikmeler ya da zaman kayıpları üç aşamada ortaya çıkar; sorunun teşhisi, tedavinin belirlenmesi ve karar alınması, uygulama aşamalarındaki gecikmeler. Makroekonomik koşulların değişmeye başladığı ve dolayısıyla belirli bozulmaların ya da sapmaların ortaya çıktığının politikacılar tarafından anlaşılması belirli bir zamana gereksinim gösterir. Teşhis ve kabuldeki gecikmelerle sorunun büyümesi, uygulamaya konması zaten belirli sıkıntılara dayanan istikrar programı için ek bir engel oluşturur. Sorun bir kez teşhis edildikten sonra hangi makroekonomik politikayı uygulamaya koyarak çözüme gidileceğinin kararlaştırılması ve eğer gerekiyorsa bu kararı uygulamaya koyabilmek için yasama organından yetki alınması gecikmeyi artıran unsurlar olarak karşımıza çıkar. Ekonomik sorunun tedavisi için uygulanan yeni politikaların ekonomi üzerinde gerekli etkiyi göstermesi de önceki aşamalarda olduğu gibi belirli gecikmelerle ortaya çıkar. Bu gecikmeler nedeniyle, mali altyapısını kurmuş, vergi, kamu gideri gibi alanlarda disiplin sağlamış olan ülkelerde, gecikmeleri en aza indiren ve uygulama kolaylığı olan para politikası, maliye politikasına tercih edilir hale gelmiştir.</p>
<p>Maliye politikasının gerçek boyutlarıyla uygulanabilmesi için, izlenmekte olan maliye politikasının sonuçlarını sağlıklı bir şekilde irdeleyebilmek gerekir. Bunun da temel yolu bütçelerin gerçekçi yapılmasıdır. Gerçekçi yapılmayan bütçeler, uygulanan maliye politikasının ne kadar doğru olduğunun algılanması ve aksaklıkları gidermek, dolayısıyla doğru bir maliye politikası uygulamak için engel oluşturur. Siyasal partilerin üzerinde titizlikle uzlaşmaya varmaları gereken konulardan biri, bütçe denkliğinden çok, bütçenin gerçekçi yapılmasıdır.</p>
<p>Merkez Bankası’nın bağımsızlığı, kendi başına, para politikasının kredibilitesi için kesinlikle bir garanti oluşturamaz. Bu, büyük ölçüde ekonomik istikrar politikasının kredibilitesine bağlıdır. Eğer kur politikası ya da maliye politikası hedefleri yanlış belirlenmişse, bağımsız Merkez Bankası’nın yegâne yararı bu yanlışların yaratacağı maliyetin daha kolay görülebilir olmasını sağlamaktan ibarettir.</p>
<h3 id="15">1.5. Ekonomi Okullarının Ekonomi Politikası Görüşleri</h3>
<p>Klasik iktisatçılar ekonomide tam istihdam dengesini genel durum olarak ele aldıkları için ekonomik dengesizlik hallerini geçici olgular olarak kabul ederler. Klasik ekonomi teorisinin temel postülalarından biri olan Say Kanunu’na göre her arz kendi talebini yaratacağı için, dengesizlik halleri genelde arz yönlü bazı sorunlardan doğmaktadır. Piyasa kendi haline bırakıldığında, arz yönünde ortaya çıkacak değişiklikler “görünmez elin” yardımıyla piyasanın yeniden tam istihdam dengesine gelmesini kendiliğinden sağlayacaktır. Ekonominin ve piyasaların yaşadığı dengesizliklere devletin, düzeltme amacıyla müdahale etmesi doğru değildir.</p>
<p>Keynesyen iktisatçılar, klasik iktisatçıların aksine, tam istihdam dengesinin özel bir durum olduğunu, ücret ve fiyatların klasik iktisatçıların iddia ettikleri gibi kolayca uyumlanabilen bir yapıda olmadığını, dolayısıyla dengesizlik hallerinin kalıcı olabileceğini ve devlet müdahalesinin gerekli olduğunu iddia ederler. Keynesyenlere göre, enflasyonla mücadelede en etkili yol, vergilerin artırılması ve kamu giderlerinin azaltılmasıyla ulaşılacak bütçe fazlası yönünde bir maliye politikası izlenmesidir. Keynesyen ekonomi, ekonomideki dengesizliklerin arz yönünden çok talep yönünde ortaya çıkacağını ve bu nedenle talep yönetimi ağırlıklı bir maliye politikası izlemek gerektiğini öne sürer. Böylelikle ekonomide enflasyona yol açan aşırı talep giderilmiş ve fiyat artışları denetim altına alınmış olacaktır.</p>
<p>Monetaristler, daha çok klasik ekonominin postülalarından hareketle denk bütçe ve onun kadar önemlisi sabit bir parasal büyüme oranını kural haline getirmeyi önerirler. Mademki para arzındaki artışlar (diğer değişkenler sabit tutulduğunda) fiyatlar genel düzeyini fonksiyonel olarak etkilemektedir [<i>P</i> = <i>f</i>(<i>M</i>)] , o halde para arzı artışı durdurulur ve para arzı artışına neden olan bütçe açıkları denk bütçe uygulamasıyla giderilirse, fiyatlar genel düzeyinin yükselmemesi sağlanmış olur. Enflasyonun temel nedenini para arzı artışının yarattığı talep artışına bağlayan parasalcı iktisatçılar, bu sorunla mücadelede temel ağırlığı talebi denetlemeye yönelik para politikasına verirler.</p>
<p>Arz yönlü ekonomi görüşünü savunan iktisatçılar, konuya tümüyle arz yönünden yaklaşır ve ekonomik dengesizlik durumu ne olursa olsun (enflasyon, durgunluk, stagflasyon) ekonominin canlandırılması gerektiğini savunurlar. Bu görüşü savunanlara göre, örneğin vergi indirimleri yapılmak suretiyle üretim artırılırsa, hem durgunluk giderilmiş olacak, hem de talep fazlası emilerek fiyatların düşmesine yol açılacaktır. Görüleceği gibi, arz yönlü ekonominin, Say Kanunu’na dayalı klasik ekonomi teorisinin değişik bir ifade şekli olduğu açıktır.</p>
<p>Yeni klasik iktisatçılar, koşullar ne olursa olsun sabit bir parasal büyüme kuralı ve sabit vergi oranları konulması, devletin izleyeceği bütün politikaları önceden açıklaması ve açıkladığı gibi izlemesi gerektiğini ileri sürerler. Yeni klasik iktisatçılar, klasik ekonominin temel postülalarını parasalcı (monetarist) okulun görüşleriyle bir araya getirerek yeni bir çerçeve içinde sunar ve devletin ekonomiye ani müdahaleler yapmak yerine, izleyeceği politikaları açıklayarak ekonomik birimleri rasyonel kararlar alan ve ekonomiyi yönlendiren birimler haline getirmenin gereğini ortaya koyarlar. Çünkü ekonomide beklentiler son derece de önemlidir ve beklenti ne yöndeyse genellikle gerçekleşme de o yönde çıkar. O halde beklentilerin hiçbir sürprize yer vermeyecek şekildeki politikalarla yönlendirilmesi gerekir. Ekonomiye devletin ani ve aktif müdahalede bulunmasına karşı olan yeni klasik iktisatçılar, bu tür irrasyonel davranışlara yol açabilecek müdahalelere yönelik bir politika uygulamaktansa hiçbir politika uygulanmamasının daha tercih edilir bir yol olduğunu savunurlar.</p>
<p>Yeni Keynesyen okulun temsilcileri arasında en ön sıraları alan James Tobin, Robert Solow ve Franco Modigliani, bütün bu klasik ekonomi dayanaklı eleştirilere karşın, vergi ve kamu giderlerinde değişiklikler yapılmak suretiyle ekonomiye devlet müdahalesinin zorunlu olduğu görüşünü savunmaya devam ediyorlar. Monetarist ve yeni klasiklerin bir parasal büyüme oranı belirlenip ona sadık kalınması şeklindeki pasif parasal müdahale politikasını eleştiren yeni Keynesyenler, devletin para politikasını ekonomiye aktif müdahalenin bir aracı olarak kullanması gerektiği görüşündedirler.</p>
<h3 id="16">1.6. Ekonomi Politikasının Hazırlanması</h3>
<h4 id="sigil_toc_id_61">1.6.1. Genel Açıklamalar</h4>
<p>Ekonomi biliminin içinde yer aldığı pozitif ekonomiden farklı olarak, ekonomi politikası ekonominin normatif yönünü temsil eder. Yani neyin nasıl olduğunu değil, neyin nasıl olması gerektiğini tanımlamaya çalışır. Enflasyonun para arzındaki artıştan mı yoksa maliyetlerdeki yükselmeden mi kaynaklandığını araştırmak ekonomi biliminin konusuna girer. Buna karşılık, enflasyonu önlemek için para arzını kısıtlamayı denemek ekonomi politikasının konusuna girer.</p>
<p>Ekonomi politikası, bir ekonominin istenen yönde ilerlemesini sağlamak amacıyla birtakım araçların kullanılması demektir. Burada değinilen kullanım genel anlamdadır. Yoksa kullanımın biçimleri, yönü ve ağırlığı da ekonomi politikasının biçimini belirleyen unsurlar arasındadır. Bu araçların tümüne ve kullanım biçimine ekonomi politikası denir.</p>
<p>Ekonomi her zaman dengededir. Genel olarak ekonomik dengeyi temsil etmek üzere daha önce değindiğimiz şu denklem kullanılır:</p>
<p>(<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>)</p>
<p>Yani özel kesimin tasarrufları ve yatırımları arasındaki fark (<i>S</i> - <i>I</i>) ile birçok ülkede bütçe dengesini ifade eden kamu kesiminin gelirleri ve giderleri arasındaki farkın (<i>T</i> - <i>G</i>) toplamı cari dengeye (<i>X</i> - <i>M</i>) eşittir. Özel kesimin tasarrufları ile yatırımları arasındaki fark (<i>S</i> - <i>I</i>) ile kamu kesiminin gelir ve giderleri arasındaki farkın (<i>T</i> - <i>G</i>) toplamı iç ekonomik dengeyi, cari denge de (<i>X</i> - <i>M</i>) dış ekonomik dengeyi gösterdiğine göre, bir ekonominin iç ve dış dengeleri toplam olarak birbirine eşit demektir. Yani her ekonomi her zaman dengededir. Buradaki kritik soru şudur: Bu denge arzu edilen bir denge midir? İşte, ekonomi politikasının amacı bu soruya verilen yanıta göre bu dengeyi korumaya ya da daha iyiye götürmeye yönelik araçları uygulamaya koymaktan ibarettir.</p>
<p>Ekonomi politikası birtakım alt politikalara ayrılır. Bunlar, para politikası, maliye politikası ve dış ticaret politikasıdır. Bu sayılanlar ortodoks ekonomi politikasının alt dallarını oluşturur. Bunların yanı sıra bir de heterodoks ekonomi politikası vardır. Bu daha çok, ücret, fiyat, kira, vb. dondurma biçiminde uygulanır. Birçok yerde de gelirler politikası “incomes policy” adıyla anılır. Heterodoks politika da dahil olmak üzere burada sayılanların hepsi talep yönetimine ilişkin politikalardır. Her ne kadar para politikası para arzı üzerine yoğunlaşmış gibi görünse de, asıl olan yine talebin denetlenmesidir. Ekonominin arz tarafının yani üretimin yönlendirilmesine ilişkin politikalara da arz yönlü ekonomi adı verilir.</p>
<h4 id="sigil_toc_id_62">1.6.2. Para Politikası</h4>
<p>Parasal araçlarla ulaşılmak istenen ekonomik amaçlar arasında ilişki kurmaya ve bu araçları kullanarak o amaçlara ulaşmaya çalışan uygulamalara para politikası adı veriliyor. Para politikasının amaçladığı hedefler eskiden çok çeşitliydi. Bunlar ekonomik büyümeden enflasyonla mücadeleye, işsizliği önlemekten dış ticareti geliştirmeye kadar yayılan bir alanı kaplıyordu. Son yıllarda para politikası yalnızca iç paranın istikrarını hedeflemeye yönelmeye başlamıştır. Böylelikle modern para politikasının tanımı; parasal araçların ülke parasının değerini ve istikrarını korumak amacıyla kullanılması biçiminde yapılmaya başlanmıştır.</p>
<ol>
<li>Para miktarıyla ilgili politikalar</li>
<ol type="a">
<li>APİ (Açık piyasa işlemleri)</li>
<li>MMKO (Mevduat munzam karşılık oranı)</li>
<li>Kredi tavanı</li>
</ol>
<li>Faiz politikası</li>
<ol type="a">
<li>Merkez Bankası’nın faiziyle piyasayı etkilemek</li>
<li>Faize tavan koymak</li>
</ol>
<li>Kur politikası</li>
<ol type="a">
<li>Sabit kur</li>
<li>Dalgalı kur</li>
<li>Para kurulu</li>
</ol>
</ol>
<p><i>M</i>’yi etkileyecek politikalar para miktarıyla ilgili politikalardır. Bir ekonomide para arzının değişim oranının reel büyüme oranıyla ilişkili olması gerektiği savunulmaktadır. Yani bir ekonomide fiziksel büyümeyle orantılı bir parasal büyüme olmazsa o ekonomide istikrarsızlık hallerinden birisi olan enflasyon ya da deflasyon olguları ortaya çıkabilir.</p>
<p><i>MV</i> = <i>PQ</i> denkleminden hareket ederek varsayımsal bir örneği çözümlemeye çalışalım:</p>
<p><i>M</i> = 50 birim</p>
<p><i>PQ</i> = <i>Y</i> = GSYH = 250 birim olsun.</p>
<p>Bu durumda <i>V</i>’yi hesaplayabiliriz:</p>
<p><i>V</i> = <i>Y</i> / <i>M</i> = 250 / 50 = 5</p>
<p>Yani <i>V</i> ya da paranın dolanım hızı <i>S</i>’tir. Bu demektir ki bu ekonomide her bir para birimi bir yılda 5 kez el değiştiriyor. Şimdi bunun ideal denge olduğunu varsayarak bu ideal dengenin denklemini <i>t</i> yılı için yazalım:</p>
<p><i>MV</i> = GSYH</p>
<p>50 x 5 = 250</p>
<p>Varsayalım ki bu ekonomi hiçbir fiyat artışı olmaksızın yalnızca fiziksel büyüme sağlayarak <i>t</i> + 1 yılında GSYH’sini (<i>Y</i>) 260 birime yükseltti. Bu durumda ilk anda şöyle bir dengesizlik olacaktır:</p>
<p>50 x 5 = 260</p>
<p>Bu durumda, <i>V</i> değişmemişse para arzının artırılması gerekecektir:</p>
<p>52 x 5 = 260</p>
<p>Yani para arzı (<i>M</i>) yüzde 4 oranında artırıldığında ideal denge daha yüksek bir refah düzeyine taşınmış olmaktadır. Eğer para arzı (<i>M</i>) artırılmazsa bu durumda denklemin sağ tarafında GSYH’yi (<i>Y</i>) oluşturan kalemlerden (<i>PQ</i>) biri azalarak dengeyi sağlayacaktır. <i>PQ</i>’da <i>Q</i> artmış olduğuna göre <i>P</i> azalacak, yani fiyatlar ucuzlayacaktır. Bu da deflasyon demek olacağından, buna yer vermemek için para arzının (<i>M</i>) artırılması gerekecektir.</p>
<p>Yukarıdaki örneğin tersi olursa, yani <i>PQ</i> bileşeninde <i>Q</i> değil de <i>P</i> artmış ve GSYH o nedenle yükselmişse, o zaman enflasyondan korunmak için denklemin sol tarafındaki <i>M</i> yi azaltmak gerekecektir.</p>
<p>Para arzını (<i>M</i>) azaltmak ya da artırmak için kullanılacak bir dizi para politikası aracı vardır. Bunlardan ilki açık piyasa işlemleridir (APİ). APİ ile Merkez Bankası piyasadan hazine kâğıtlarını ya da hisse senedi ve şirket tahvillerini satın alarak veya satarak para arzını azaltır ya da artırır. İlk örneğimizde olduğu gibi para arzını azaltmak gerektiğinde Merkez Bankası elindeki hazine kâğıtlarını, şirket tahvil ya da hisse senetlerini satarak piyasadaki fazla parayı çeker.</p>
<p>Eğer ikinci örneğimizde olduğu gibi piyasada para eksikliği varsa, o zaman da tersine piyasadan tahvil alarak piyasaya para enjekte eder.</p>
<p>Para arzını artırmak ya da azaltmak için kullanılan ikinci yöntem, mevduat munzam karşılık oranını değiştirmektir. Para arzının büyük bölümü mevduattan oluştuğu için bu araç önemli etkiler yaratabilir. Mevduat munzam karşılığının (MMK) yüzde 10 olduğunu varsayalım. Bankaya yatırılan 100 birimlik mevduattan ilk aşamada yüzde 10 MMK ayrıldıktan sonra kalan 90 birim kredi olarak verilmiş olsun. Bu krediyi alan da aldığı krediyi kullanıncaya kadar mevduat yapmış olsun. Bu durumda 90 birimlik yeni mevduat için yüzde 10 MMK ayrılacak ve kalan 81 birim yeniden kredi olarak verilecektir. Bu böyle devam edip gidecek ve para arzı yükselecektir. MMK oranının yüzde 10’dan yüzde 20’ye çıkarılması halinde mevduatın krediye dönüşerek kaydi para yaratma etkisi azalacaktır. Bu aynı zamanda kredi politikasının da bir aracıdır.</p>
<p>Para arzını etkilemekte kullanılabilecek üçüncü araç kredi politikasıdır. Burada eğer MMK oranının değiştirilmesi yoluyla bir uygulama söz konusu değilse o takdirde kredilere tavan konulabilir. Yani bankaların açabileceği kredi miktarı sınırlanabilir. Bu durumda mevduatın MMK oranı düşüldükten sonra kalan bölümünün kredi yaratması yerine bir kredi tavanı konulmuş olur. Böylece mevduatın kredi, kredinin mevduat yaratması ve dolayısıyla para arzının artması önlenmiş olur. Bu araç, piyasa ekonomisi kurallarına uygun olmayacağı gerekçesiyle, günümüzde pek kullanılmamaktadır.</p>
<p>Para arzını etkilemek için kullanılabilecek dördüncü araç faiz politikasıdır. Merkez Bankası, bankalardan kabul ettiği fonlara ve bankalara sunduğu fonlara uyguladığı faiz oranlarını değiştirerek piyasada oluşan faiz oranlarını etkileyebileceği gibi, fazla likiditenin kendisine gelmesini veya piyasaya çıkmasını da etkileyebilir. Merkez Bankası’nın kendi faiz oranlarını artırdığını ve bankaların bu durumda ellerindeki likidite fazlasını piyasaya kredi vermek yerine Merkez Bankası’na verdiğini düşünelim. Bu durumda kaydi para azalacaktır. Çünkü bankalar likidite fazlasını kredi olarak verseler bu krediyi alan kişiler mevduat yapacak ve kaydi para yaratma süreci başlayacaktır. Oysa Merkez Bankası’na gelen para orada kalacaktır. Bu durumda para arzı (<i>M</i>) düşecektir. Merkez Bankası’nın faiz düşürmesinde ise bunun tersi bir mekanizma işlemeye başlar.</p>
<p><i>M<sub>2</sub></i>’deki döviz tevdiat hesaplarını (DTH) etkileyecek olan politikalar kur ve faiz politikasıdır. Eğer dalgalı kur söz konusu değilse, o takdirde kurdaki değişimle bağlantılı olarak DTH miktarı artar ya da azalır. Eğer dalgalı kur söz konusuysa, DTH’yi etkilemek üzere bir politika uygulanmıyor demektir. Ya da daha doğru bir ifadeyle, uygulanan politika nötr demektir. Faiz politikası <i>M<sub>2</sub></i>’yi olduğu gibi <i>Y</i>’yi de etkiler. Faizlerin düştüğü ve yeni ve daha verimli seçeneklerin ortaya çıktığı bir ortamda <i>Y</i> düşer, tersi söz konusu olunca ise artar. Buna karşılık iç paraya verilen faiz ile yabancı paraya verilen faiz arasındaki fark da <i>M<sub>2</sub></i>’nin içindeki iç para mevduat ile <i>Y</i> arasında geçişlere neden olur.</p>
<p>Paranın dolanım hızı (<i>V</i>) genellikle politika uygulamalarından fazlaca etkilenecek bir gösterge değildir. Paranın dolanım hızı daha çok gelenekler, toplumsal alışkanlıklar, tarihsel etkiler gibi şeylerle oluşmuş ve kolay değişmeyen bir yapıya sahip olmuştur. O nedenle ekonomi politikası paranın dolanım hızını (V) veri olarak alır.</p>
<h4 id="sigil_toc_id_63">1.6.3. Maliye Politikası</h4>
<p>Mali araçları kullanmak suretiyle varılması amaçlanan ekonomik hedeflere ulaşmaya çalışmak biçimindeki uygulamaların bütünü maliye politikasını oluşturur. Mali araçlar dendiğinde vergi, kamu harcamaları, kamu borçlanması gibi araçlar anlaşılır. Bu araçları kullanmak suretiyle hedeflenecek amaçlar ise modern anlamdaki para politikasının tekli hedefinden farklı olarak çok sayıda hedef olabilir.</p>
<p>Maliye politikasının alt politikaları şunlardır:</p>
<ol>
<li>Vergi politikası</li>
<li>Harcamalar politikası</li>
<li>Borçlanma politikası</li>
<li>Destekleme politikası</li>
<li>Teşvik politikası</li>
</ol>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>) denkleminden hareketle maliye politikası araçlarını uygulamaya çalışalım. Varsayalım ki hükümet kurumlar vergisi oranlarını düşürerek yatırımları artırmayı planlıyor. Bu durumda iki değişken bu değişiklikten etkilenecektir: <i>I</i> ve <i>G</i>. Kurumlar vergisi oranının düşürülmesi sonucu, kurumların daha az vergi ödemesi ve bunun sonucunda da ellerinde kalan fazla fonla daha çok yatırım yapması söz konusu olacaktır. Bu durumda yatırım harcamaları (<i>I</i>) artar. Buna karşılık, kurumlar vergisi oranının düşürülmesi demek devletin vergi gelirlerinin ve dolayısıyla harcama kapasitesinin düşmesi demektir. Buna göre ya kamu harcamaları (<i>G</i>) azalır ya da aynı harcama düzeyini sürdürmek için kamu borçlanması artar.</p>
<p>Enflasyonla mücadeleye yönelik bir maliye politikasının uygulamaya koyulduğunu ve tüketimi kısmak amacıyla gelir vergisi oranlarının artırıldığını varsayalım. Bu durumda iki değişken bu değişiklikten etkilenecektir: <i>C</i> ve <i>G</i>. Tüketim kullanılabilir gelirin (<i>Y<sub>d</sub></i>) bir fonksiyonudur. Yani;</p>
<p><i>C</i> = <i>f</i>(<i>Y<sub>d</sub></i>)</p>
<p>Kullanılabilir gelir (<i>Y<sub>d</sub></i>) ise brüt gelirden (<i>Y</i>) gelir vergisi (<i>T<sub>gelir</sub></i>) düşülerek bulunur:</p>
<p><i>Y<sub>d</sub></i> = <i>Y</i> - <i>T<sub>gelir</sub></i></p>
<p>Bu durumda <i>T<sub>gelir</sub></i>’in artırılması demek <i>Y<sub>d</sub></i>’nin düşmesi demektir. Yani tüketimin azalması demektir. Buna karşılık <i>G</i> artar. Yani devlet daha fazla gelir toplayarak daha fazla harcama yapma imkânına kavuşur.</p>
<p>Buna benzer sonuçları harcamalar politikası aracılığıyla da almak mümkündür. Varsayalım ki hükümet, harcamalarını artırmaya ve bu yolla deflasyonist baskıları çözmeye karar verdi. Bu durumda önce <i>G</i> artacak, daha sonra o harcamayı gelir olarak elde edenlerin harcamaları yani <i>C</i> ve <i>I</i> artacaktır. Doğal olarak <i>C</i>’deki artış marjinal tüketim eğilimine bağlıdır. Yani her harcamanın gelir olarak elde edilmesinden sonra mutlaka yeniden tüketim harcamasına dönüşmesi gerekmez. Bazen tasarrufa da dönüşür. Ne var ki tasarruflar da bankalar aracılığıyla kredi olarak kullandırıldığında yeniden yatırıma ya da tüketim harcamasına dönüşür. Eğer tam tersine ekonomide enflasyonist bir ortam söz konusuysa, o zaman yukarıdakilerin tersini yapmak ve kamu harcamalarını azaltmak gerekir. Bu durumda kişilerin ellerine geçecek gelir azalacağı için <i>C</i> düşecek ve <i>C</i>’nin düşmesi <i>I</i>’da da gerilemeye yol açacaktır.</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>) denkleminde bütün diğerlerinin (<i>C</i> + <i>I</i> + <i>X</i> - <i>M</i>) sabit olduğunu, buna karşılık net kamu harcamalarının (<i>G</i>) arttığını varsayalım. Bu durumda <i>Y</i> artacak demektir.</p>
<figure id="s58">
<img alt="Şekil 58" src="../Images/s58.jpg"/>
<figcaption>Şekil 58: Kamu Harcamalarının Genişletici Etkisi</figcaption>
</figure>
<p>Eğer ekonomide deflasyon ya da resesyon söz konusuysa ve bu nedenle ekonominin uzun dönemli dengesinden uzaklaşılmışsa, yani toplam talep eğrisinin (AD<sub>1</sub>), uzun dönemli toplam arz eğrisini (LRAS) kestiği noktadan geride bir yerde kısa dönemli arz eğrisini (SRAS) kestiği noktada (2) bir denge söz konusu demektir ki o takdirde kamu harcamalarının artırılması toplam talep eğrisini sağa (AD<sub>2</sub>) kaydıracaktır (Şekil 58). Yeni denge noktasında (1) toplam talep eğrisi (AD<sub>2</sub>) hem kısa dönem toplam arz eğrisini (SRAS) hem de uzun dönem toplam arz eğrisini (LRAS) aynı noktada keserek ideal dengeyi sağlamış olmaktadır.</p>
<p>Enflasyonist bir ortamda bunun tersini yapmak gerekir. Yani toplam kamu net harcamalarını (<i>G</i>) düşürmek gerekir.</p>
<figure id="s59">
<img alt="Şekil 59" src="../Images/s59.jpg"/>
<figcaption>Şekil 59: Kamu Harcamalarının Daraltıcı Etkisi</figcaption>
</figure>
<p>Eğer ekonomide enflasyon söz konusuysa ve bu nedenle ekonominin uzun dönemli dengesinden uzaklaşılmışsa, yani uzun dönem toplam arz eğrisi (LRAS), toplam talep eğrisinin (AD<sub>1</sub>), kısa dönemli toplam arz eğrisini (SRAS) kestiği noktadan (1) geride bir yerde ise, kamu harcamalarının kısılması toplam talep eğrisini sola (AD<sub>2</sub>) kaydıracaktır (Şekil 59). Yeni denge noktasında (2) toplam talep eğrisi (AD<sub>2</sub>) hem kısa dönem toplam arz eğrisini (SRAS) hem de uzun dönem toplam arz eğrisini (LRAS) aynı noktada keserek dengeyi sağlamış olacak ve enflasyonist baskı ortadan kalkacaktır.</p>
<p>Borçlanma politikası da gelir ve harcamalar politikalarına benzer etkiler yapar. Ne var ki onlar gibi kesin değil geçici fon aktarımına yol açtığı için, geri ödenmesi halinde ilk etkinin tersi bir etki yaratır. Ekonomide ortaya çıkan tüketim artışını borçlanma politikası uygulayarak düşürmeye karar verdiğimizi varsayalım. Bu durumda çıkaracağımız tahvil veya bonolarla kişilerin ve kurumların ellerindeki likidite fazlası çekilecek demektir. 3 aylık bonolar çıkararak bunun yapıldığını düşünelim. Eğer ekonomideki talep artışı geçici bir eğilimden kaynaklanmış ve o eğilim söz konusu 3 ay içinde geçmişse, o zaman bono geri alınıp da kişilere paraları geri ödendiğinde bir sorun olmayacak demektir. Yok, eğer bu eğilim geçici değil de kalıcı ise, o zaman bonoların alınıp paraların iade edilmesi halinde aynı eğilim yeniden ortaya çıkacak, üstelik bu kez kişilerin elinde 3 aylık faiz kadar daha fazla bir likidite bulunuyor olacaktır.</p>
<p>Borçlanma politikası genellikle geçici sorunları çözmek için kullanılmaya başlansa da sonuçta kalıcı bir eylem haline gelir ve sonuçta politika aracı olmaktan çıkarak bir çeşit finansmana aracılık eden bir araç haline dönüşür ve başlangıçtaki yararını yitirir.</p>
<p>Destekleme politikası harcamalar politikasının özel bir biçimidir. Burada esas olarak bazı ürünlerin desteklenmesi için yapılan sübvansiyon harcamaları söz konusudur. Varsayalım ki hükümet buğday üretimini destekleme kararı aldı ve buğday üreticisine dünya fiyatlarının üzerinde bir fiyat veriyor. Bu durumda kamu harcamaları (<i>G</i>) artar. Buna ek olarak tarım kesiminde bu ek geliri elde edenlerin tüketim harcamaları (<i>C</i>) ve yatırım harcamaları da (<i>I</i>) artar. Ayrıca bu karar bir sonraki yıl aynı kararın devam edeceği varsayımını yapan çiftçilerin yaklaşımı nedeniyle tarımsal üretimin de (<i>A<sub>p</sub></i>) artmasına yol açar. Tarım, büyük ölçüde hava koşullarına bağlı olduğu için bu her zaman üretim artışı sonucu vermez.</p>
<p>Teşvik uygulaması çeşitli şekillerde politikaya dönüştürülebilir. Bunlardan ilki yatırım teşviklerinde ya da istihdam teşviklerinde olduğu gibi vergilerde yapılan indirimlerdir. Örneğin bazı bölgelerde yapılacak yatırımlar için vergi indirimi sağlanır. Diyelim ki güneydoğuya yapılan yatırımlarda kurumlar vergisinden belirli bir miktar ya da oran indirilmesine karar verilmişse bu bölgesel teşviktir. Uçak motoru yapacak şirketlere kurumlar vergisi indirimi sağlanmışsa bu da sektörel teşviktir. Teşvikler sonuç olarak yatırımları (<i>I</i>) ve daha az vergi alınmasına yol açtıkları için de kamu harcamalarını (<i>G</i>) etkiler. Eğer ihracatla uğraşan firmalar için birtakım teşvikler sağlanmışsa bu da ihracatı (<i>X</i>) artırırken kamu harcamalarının (<i>G</i>) (daha az vergi alınacağı için) azalmasına yol açar.</p>
<h4 id="sigil_toc_id_64">1.6.4. Dış Ticaret Politikası</h4>
<p>Mali araçların bir bölümünü ve kur politikasını kullanmak suretiyle varılması hedeflenen dış ticaret amaçlarını gerçekleştirmeye çalışmak biçimindeki uygulamalara dış ticaret politikası adı veriliyor. Dikkat edilecek olursa, burada da kullanılan araçlar mali araçlardır. Yani vergi ve kamu harcamalarıdır. Özellikle ihracat politikası kamu harcamalarıyla, ithalat politikası ise vergilerle yakından ilgilidir. Öte yandan, eğer dalgalı kur yöntemi dışında bir kur yöntemi izleniyorsa, o takdirde kur yöntemi de dış ticaret politikasının bir parçası haline gelebilir.</p>
<ol>
<li>İhracat politikası</li>
<ol type="a">
<li>İhracata prim</li>
<li>İhracatta vergi iadesi</li>
<li>Ucuz girdi desteği</li>
</ol>
<li>İthalat politikası</li>
<ol type="a">
<li>Tarifeler</li>
<li>Kotalar</li>
<li>Anti damping</li>
<li>Dengeleyici vergi (counterweiling tax)</li>
<li>Diğer tarife dışı engeller</li>
</ol>
</ol>
<p>İhracat politikası genellikle ihracat yapanlara verilen teşvikler biçiminde uygulanır. Örneğin ihracatçıya, ihracatı karşılığında getirdiği her 1 dolar için 1 sent ödeme yapmayı kararlaştırmak genel bir prim uygulamasıdır. Bazı hallerde, belirli malların ihracı karşılığında prim uygulanabileceği gibi, belirli ülkelere yönelik ihracata özel prim verilmesi tercih edilebilir.</p>
<p>İhracatta vergi iadesi de prim uygulamasının bir başka çeşididir. Bu uygulamada ihracatçıya, ihraç ettiği malı üretirken ya da hazırlarken katlandığı satış vergilerinin (KDV gibi) tamamı ya da belirli bir oranı iade edilir. Böylece ihracatçının vergi yükü hafifletilerek ihracata yönelmesi özendirilmiş olur.</p>
<p>Ucuz girdi desteği birçok alanda uygulanabilir. Örneğin ihracatçının ihraç ettiği malın üretiminde kullandığı elektrik ucuz tarifeyle fiyatlandırılıyorsa ya da istihdam ettiği işçiler için ödemek zorunda olduğu gelir vergisi daha düşük oranla vergilendiriliyorsa böyle bir uygulama söz konusu demektir. İhracat politikasının temel amacı ihracatçının yükünü hafifletip üretici ve imalatçıları ihracata özendirmektir.</p>
<p>İthalat politikası başlığı altında toplanan alt politikalardan ilki olan gümrük tarifeleri ya da kısaca tarifeler aslında ithal mallara uygulanan gümrük vergilerinden ibarettir. Yurtdışından ithal edilen mallara en azından yurtiçinde uygulanan satış vergisi kadar bir vergi uygulanması son derecede doğaldır. Bu, yerli yabancı ayrımını ortadan kaldırma amacını güder. Buna karşılık çoğu ülke ithal mallara bu dediğimizin üzerinde tarifeler uygulayarak vergi alır. Tarife uygulamanın 4 temel amacı vardır: (1) Tüketimi, dolayısıyla talebi denetlemek ve bu yolla ekonomiyi dengede tutmayı amaçlayan tüketim etkisi. (2) Yurtiçinde benzer üretimi yapanları ya da yapmayı planlayanları teşvik etmek amacını güden koruma etkisi. (3) Devletin gelirlerini artırmayı amaçlayan gelir etkisi. (4) Tüketiciden alınan verginin toplumun genel kullanımına sunulmasını amaçlayan dağıtım etkisi.</p>
<p>Kotalar aslında tarife dışı engellerin en tipik örneğidir. Eğer ülkenin ithal talebi esnek değilse, yani tarife ile engellenemeyecek kadar katı bir talep söz konusuysa o zaman kota uygulamasına gidilir. Kota, belirli bir mal için belirli miktarda ithalat yapılmasına izin verme uygulamasıdır. Diyelim ki Türkiye’nin <i>A</i> malı talebi katı bir talep eğrisi durumu gösteriyor. Yani satış fiyatı, tarife uygulamasıyla ne kadar artırılırsa artırılsın talepte ciddi bir düşüş olmuyorsa, o zaman <i>A</i> malı ithalatı kotayla sınırlanabilir. Buna göre örneğin <i>A</i> malına 1000 adet ithal edilebilme sınırı getirilirse, 1000 adetlik kota dolduktan sonra <i>A</i> malının ithali mümkün olmayacak demektir. Kota, dış ticaret politikasının öteki politikalara benzemeyen bir yönünü temsil eder. Çünkü burada fiziksel bir sınırlama söz konusudur. Bu açıdan bakıldığında kota bir anlamda heterodoks maliye politikasını andırır.</p>
<p>Maliye politikasına ilişkin açıklamalar sırasında sözü edilen uygulamaların pek çoğu dış ticaret politikası için de geçerlidir. Örneğin ihracatın desteklenmesi için prim vermek veya ucuz girdi desteği sağlamak ya da ihracatta vergi iadesi yapmak gibi uygulamaların tümü kamu giderlerinin artmasına yol açar. Bu durumda bu amaçla uygulanan dış ticaret politikası, harcamalar politikasının spesifik bir amaca uygulanması biçiminde formüle edilmiş olur. Benzer biçimde, ithalat politikalarının bir bölümü de maliye politikasının alt politikalarından biri olan vergi politikasının uygulama alanına girer. Örneğin gümrük tarifelerinin veya fonların (bunlar ek vergi, <i>surcharge</i> olarak da adlandırılır) yükseltilmesi ya da düşürülmesi ithalatın azalması ya da artması sonucunu getirirken, vergi tahsilatını ve dolayısıyla bütçeyi etkiler.</p>
<p>Dış ticaret politikasının, kota uygulaması yanında, öteki politikalara benzemeyen alt politikaları anti damping, dengeleyici vergi ve diğer tarife dışı engeller uygulamasıdır. Anti damping, ülkenin belirli bir pazarını ele geçirmek üzere çeşitli teşviklerle desteklenerek ucuza mal ihraç eden ülkelere karşı uygulanır. Yukarıda ihracat politikası başlığı altında ele aldığımız bütün uygulamalara karşı ileri sürülebilir. Bir çeşit ithalat engellemesidir. Yani ihracatı teşvik edene karşı ithalatı dengelemeye yöneliktir. Dengeleyici vergi yine aynı şekilde pazarı ele geçirmek için maliyetinin altında satılan malların ülkeye girişinde uygulanacak ek vergilerle fiyatının dengelenmesi ve bu yolla haksız rekabetin önlenmesine yönelik bir politikadır. Bu da ithalatı kısıtlayıcı bir uygulamadır. Diğer tarife dışı engeller ise bunlardan farklı olarak ithalatı zorlaştırarak düşürmeyi hedefleyen bir alt politikadır. Örneğin artan otomobil ithalatının ülkenin kendi otomotiv üreticilerini rahatsız etmesi sonucu otomobil ithalatının bütün gümrük kapıları yerine tek kapıdan yapılmasına ilişkin karar alınması bu tür bir engeldir. Tek kapıdan ithalat sıkışıklık yaratacağı için gecikmelere ve dolayısıyla talebin düşmesine yol açar. Buna ek olarak çevre önlemlerini artırıp ithal otomobillerde ek bazı Özellikler (daha sıkı emisyon kontrol sistemleri gibi) aranmaya başlanması da tarife dışı engeller için tipik bir örnektir.</p>
<p>Bu sayılanlara ek olarak günümüzde pek çok farklı dış ticaret uygulaması da politika niteliği kazanmaya başlamıştır. Bunların çoğu genellenebilir uygulamalar değildir. Örneğin ABD, Japonya ile arasında ortaya çıkan dış ticaret açığını düşürebilmek için politik gücünü kullanarak Japonya ile bir “gönüllü ihracat kısıtlama anlaşması” imzalamıştır. Böylece ABD, Japon otomobil ihracatına karşı tarife ya da kota uygulamak yerine, Japonya’nın gönüllü olarak ihracatını düşürmesini sağlamıştır. Bu uygulama ABD’nin gücünden kaynaklanan bir uygulamadır ve o nedenle genellenebilir bir politika olmaktan uzaktır.</p>
<p>Günümüzde dış ticaret politikasının alt politikalarını uygulamak o kadar kolay değildir. Geçmişte çok rahatlıkla yapılan tarife artırımları ya da kota uygulamaları günümüzde, giderek küreselleşmiş ve birbirine bağlı hale gelmiş olan dünya sistemi içinde kolaylıkla uygulanamamaktadır. Uygulama daha çok anti damping ve dengeleyici vergi uygulamasında yoğunlaşmakta, o da ancak uluslararası başvuruların sonuçlanmasına bağlı olmaktadır. Son 20 yılda ortaya çıkmaya başlayan bu gelişme, dış ticaret politikası olarak yukarıda sayılan pek çok alt politikanın yerini kur politikasmın almasına yol açmıştır. Son 20 yılda birçok ülke kur politikasını, yani yerli paranın değerini düşük tutarak ihracatı artırmak ve ithalatı kısıtlamak politikasını etkin biçimde kullanmıştır. Ne var ki günümüz küresel dünyasında bu da kolay kolay uygulanamamakta, ekonomiler ister istemez dalgalı kur politikasına geçmek durumunda kalmaktadır.</p>
<p>Türkiye, 1980’ler ve 90’lar boyunca kur politikası yoluyla TL’yi değersiz tutmuş ve ihracatını artırırken ithalatını kısıtlamıştır. Bugün bu politikayı en yaygın uygulayan ülke Çin’dir. Buna karşılık ABD, Çin’e parasını revalüe etmesi için baskı yapmaktadır.</p>
<p>Özet olarak, günümüzde dış ticaret politikasının giderek etkinliğini kaybetmekte olduğunu söyleyebiliriz.</p>
<h4 id="sigil_toc_id_65">1.6.5. Heterodoks Ekonomi Politikası</h4>
<p>Ortodoks, genel kabul görmüş yaklaşımlara verilen addır. Buna ana akım (İngilizcesi <i>mainstream</i>) adı da verilmektedir. Buna karşılık heterodoks, bu genel akımdan sapmış, farklı bir yöne girmiş olan akımlara verilen addır.</p>
<p>Buraya kadar anlattıklarımız ortodoks ekonomi politikası olarak da adlandırılan politikaların özetiydi. Bunlara ek olarak, geçmiş yıllarda özellikle Latin Amerika ülkelerinde yaşanan hiper enflasyon dönemlerinde uygulamaya konulan heterodoks ekonomi politikası önlemleri de söz konusudur. Bunların en çok uygulanmış olanı gelirler politikasıdır (<i>incomes policy</i>). Bu politika, ekonomideki üretim faktörlerinin eline geçen bazı gelirlerin (ücret, rant, faiz, kâr gibi) ya da doğrudan doğruya fiyatların ve/veya faizlerin dondurulması şeklinde uygulanır. Diyelim ki ekonomi yüksek enflasyondan şikâyetçi. Bu durumda ücretler, kiralar, fiyatlar, hatta faizler dondurulabilir. Bunun sonucunda, içeriden kaynaklanan fiyat artışları durmuş olur. Eğer dışarıdan ithal edilen ve ülkenin denetimi dışında oluşan fiyat artışları söz konusu değilse o takdirde fiyat artışları durur.</p>
<p>Heterodoks politikalar kalıcı olarak uygulanamaz. Çünkü sonuçta piyasadaki oluşumlara müdahale edilmiş ve karaborsanın önü açılmış olur. O nedenle bu uygulamalar sınırlı süreleri kapsarsa etkili olabilir.</p>
<h4 id="sigil_toc_id_66">1.6.6. Arz Yönlü Ekonomi Politikası</h4>
<p>Arz yönlü ekonomi daha çok Keynesyen talep yönetimine tepki olarak ortaya çıkmıştır. Bu görüşün savunucuları, talebin kısıtlanmasının ya da denetim altına alınmasının ekonomiyi denetlemeye yaramakla birlikte üretim ve yatırımı da kısıtladığı görüşündedirler. Onlara göre asıl olan, ekonomik dengeyi ve istikrarı sağlamanın yanı sıra, üretimin de artırılması yoluyla toplumsal refahı yaygın hale getirmektir. Çünkü sonuçta ekonominin amacı toplumun refahını artırmak ve yaygınlaştırmaktır.</p>
<p>Arz yönlü iktisatçılar, üretimi artırmak için vergilerde indirim yapılmasını, üretimi engelleme noktasına varmış olan çevre standartlarının hafifletilmesini, kuralların gevşetilmesini ve deregülasyona gidilmesini önermekte, bu yolla üretimin artacağını ve ucuzlayacağını ileri sürmektedirler. Onlara göre talep denetimi yoluyla sağlanacak enflasyonla mücadele politikasının yerini arzı artırmak suretiyle yaratılacak fiyat ucuzluğu politikası almalıdır.</p>
<p>Görüleceği üzere, arz yönlü ekonomi yaklaşımı bir ekonomik teori olmaktan çok, bir ekonomi politikası uygulama aracı görünümündedir. İşin vergiyle ilgili yönünü ilk ortaya atan ABD’li iktisatçı Arthur Laffer’in kendi adıyla anılan yaklaşımını bir şekil yardımıyla ortaya koymaya çalışalım (Şekil 60).</p>
<figure id="s60">
<img alt="Şekil 60" src="../Images/s60.jpg"/>
<figcaption>Şekil 60: Lafjcer Eğrisi</figcaption>
</figure>
<p>Laffer Eğrisi’nin ortaya koymaya çalıştığı şey şudur: Vergi oranı 0 ya da %100 olduğunda hiç vergi toplanamaz. Çünkü sıfır oranlı bir vergi toplanamayacağı gibi, bütün kazancını vergi olarak verecek olan kişiler de çalışmamayı tercih ederler. Vergi oranının <i>R<sub>1</sub></i>’den <i>R<sub>2</sub></i>’ye artırıldığını varsayalım. Bu durumda vergi gelirleri <i>T<sub>1</sub></i>’den <i>T<sub>2</sub></i>’ye yükselmektedir. Vergi oranının <i>R<sub>2</sub></i>’den <i>R<sub>3</sub></i>’e artırıldığını varsayalım. Bu durumda kişiler elde ettikleri gelirin çoğunu vergi olarak ödeyeceklerini gördükleri için çalışma saatlerini azaltacaklar ve vergi tahsilatı artmayacak, tam tersine <i>T<sub>2</sub></i>’den <i>T<sub>1</sub></i>’e gerileyecektir. Dolayısıyla bu teze göre aşırı yüksek olan vergi oranlarında yapılacak indirimler, bir yandan insanların daha fazla çalışmasını teşvik ederken bir yandan da vergi kaçırma arzularının düşmesine yol açacak ve vergi tahsilatını azaltmak bir yana artıracaktır.</p>
<p>Arz yönlü ekonominin özellikle vergiyle ilgili önermeleri ABD’de Reagan, İngiltere’de Thatcher ve Türkiye’de Özal zamanında uygulanmış, fakat iddia edildiği gibi vergi oranı indirimleri vergi tahsilatını artırmamıştır. Bunun nedenleri üzerine yapılan çalışmalar vergi oranlarının Laffer’in iddia ettiği kadar yüksek olmadığı ya da durumun bir çan eğrisiyle temsil edilmesinin yanlış olduğu yolunda sonuçlara ulaşmıştır.</p>
<h3 id="17">1.7. İstikrar Politikası</h3>
<p>Makroekonomik politikaları istikrarlı ve istikrarsız iki ekonomi açısından ayrı ayrı ele aldığımızda karşımıza farklı iki politika uygulaması çıkar. İstikrarlı ekonomide çözüm, istikrarlı dengenin daha yüksek bir istikrarlı denge konumuna götürülerek toplumsal refahın artırılmasına yönelik bir politika uygulamaktır. Buradaki temel amaç mevcut diğer dengeleri bozmadan ve gelir dağılımını iyileştirerek ekonomik büyümeyi sürekli kılabilmektir. İstikrarsız ekonomide ise sorun öncelikle ekonominin istikrara kavuşturulabilmesidir.</p>
<p><i>Y</i> = <i>C</i> + <i>I</i> + <i>G</i> + (<i>X</i> - <i>M</i>)</p>
<p>100 = 60 + 10 + 20 + (20 - 10) (1)</p>
<p>100 = 70 + 5+ 30 + (5 - 10) (2)</p>
<p>(1) numaralı ekonomide tüketim harcamaları (<i>C</i> = 60), (2) numaralı ekonomideki tüketim harcamalarından (<i>C</i> = 70) düşüktür. Bunun anlamı (1) numaralı ekonominin (2) numaralı ekonomiden daha fazla tasarruf yapmış ve dolayısıyla daha fazla yatırım harcaması yapmış olduğudur. Gerçekten de (1) numaralı ekonomide yatırım harcamaları (<i>I</i> = 10), (2) numaralı ekonomideki yatırım harcamalarından (<i>I</i> = 5) daha yüksektir. Bu durumda (1) numaralı ekonominin büyümesi (2) numaralı ekonomiden daha hızlı olacak ve böylece (2) numaralı ekonomi bir sonraki dönemde daha yüksek bir GSMH’ye ulaşacaktır. Eğer her ikisinde de nüfus aynı sayıda ve aynı artış hızındaysa, (1) numaralı ekonomide kişi başına düşen milli gelir daha hızlı artacak, yani refah daha yüksek noktaya ulaşacaktır.</p>
<p>(1) numaralı ekonomide dış ticaret fazlası (<i>X</i> - <i>M</i> = 20 - 10) söz konusuyken, (2) numaralı ekonomide dış ticaret açığı (<i>X</i> - <i>M</i> = 5 - 10) vardır. Yani (2) numaralı ekonomi ihraç ettiğinden fazlasını ithal edip net döviz çıkışıyla karşılaşırken, (1) numaralı ekonomi ithal ettiğinden fazlasını ihraç etmekte ve net döviz girişi sağlamaktadır. (2) numaralı ekonomi ithalata ağırlık veren bu tüketim (<i>C</i> = 70) ve devlet harcamalarını (<i>G</i> = 30) bir süre sonra karşılayamaz noktaya gelecektir. Çünkü bunu karşılayacak döviz kazancı yoktur. Bu durumda (2) numaralı ekonominin dengesi istikrarsız bir dengeye işaret etmektedir. Burada yapılacak şey, bu istikrarsız dengeyi düzeltmeye yönelik bir istikrar politikası uygulamaktan ibarettir. Bu da büyük ölçüde tüketimi (<i>C</i>) ve devlet harcamalarını (<i>G</i>) kısmaktan geçmektedir. Bunun nasıl yürütüleceği maliye, para, faiz ve kur politikaları alt başlıklarında anlatıldığı için burada tekrarlanmayacaktır.</p>
<p>IS ve LM eğrilerinin denge noktasına bakacak olursak 2 durumun söz konusu olduğunu görürüz. İlkinde IS eğrisi istikrarsız fakat LM eğrisi istikrarlı; ikincisinde ise IS eğrisi istikrarlı, LM eğrisi istikrarsızdır.</p>
<figure id="s61">
<img alt="Şekil 61" src="../Images/s61.jpg"/>
<figcaption>Şekil 61: IS Eğrisinin İstikrarsız Olduğu Durumda Para Arzının ve Faizin Hedeflenmesi Tercihi</figcaption>
</figure>
<p>İstikrarsız IS eğrisi IS<sub>2</sub> ile IS<sub>3</sub> arasında dalgalanmaktadır (Şekil 61). Para arzı hedefi izlendiği takdirde gelirde ortaya çıkacak dalgalanmalar (<i>Y<sub>3</sub></i>’ten <i>Y<sub>2</sub></i>’ye); faiz hedefi izlendiği zaman ortaya çıkacak dalgalanmalardan (<i>Y<sub>4</sub></i>’ten <i>Y<sub>5</sub></i>’e) daha küçük olacağı için para arzı hedefi tercih edilmelidir.</p>
<p>Bu durumda Merkez Bankası IS’deki oynaklıkları göz önüne alarak, para arzını kısacak ya da genişletecek bir politika izleyecektir. Bunun temel yolu açık piyasa işlemleridir. Yani piyasada para arzı fazlası olduğuna inanan Merkez Bankası’nın, elindeki senet ve bonoları satarak fazla parayı piyasadan çekmesi; piyasada para arzı darlığı olduğuna inanan Merkez Bankası’nın ise tam tersini yaparak senet ve bonoları kişi ve kurumların ellerinden alarak onlara para vermesi gerekmektedir.</p>
<p>Türkiye, 1988 yılında faizleri serbest bıraktıktan sonra 1990 yılında para arzını hedef alan bir para politikası izlemişti.</p>
<figure id="s62">
<img alt="Şekil 62" src="../Images/s62.jpg"/>
<figcaption>Şekil 62: LM Eğrisinin İstikrarsız Olduğu Durumda Para Arzının ve Faizin Hedeflenmesi Tercihi</figcaption>
</figure>
<p>İstikrarsız LM eğrisi LM<sub>1</sub> ile LM<sub>3</sub> arasında dalgalanmaktadır (Şekil 62). Bu durumda para arzı hedeflendiğinde ortaya çıkan gelir dalgalanması faiz hedeflemesiyle sabitlenmiş olan gelir düzeyinden (<i>Y<sub>1</sub></i>) fazla olacağından, faiz hedeflemesi daha uygun olacaktır.</p>
<p>Türkiye 2001 yılı Şubat ayında dalgalı döviz kuru uygulamasına geçtikten sonra bir yandan da dolaylı faiz hedeflemesi politikası izlemeye başladı. Türkiye’de faizlerin belirlenmesi serbest olmakla birlikte, Merkez Bankası’nın gecelik faizleri önemli bir gösterge işlevi görmektedir. Merkez Bankası söz konusu faizleri reel büyüme ve enflasyondaki gelişmeleri gözeterek değiştirmekte ve piyasa faizlerini yönlendirerek dolaylı bir faiz hedeflemesi yapmaktadır.</p>
<h3 id="18">1.8. Kur Rejiminin Ekonomi Politikasına Etkisi</h3>
<p>Sermaye hareketlerinin tam serbestliğe sahip olduğu ve dış ticaret işlemleri itibariyle dünya ticaretindeki yeri küçük olan bir ülke açısından, dalgalı kur rejimi altında maliye politikasının gayrisafi milli hâsılayı artırması söz konusu değildir. Vergiler, kamu harcamaları gibi bir maliye politikası aracını kullanarak yapılan politika uygulaması, IS eğrisinin sağa doğru kaymasına neden olur ve bu kayma da ülkedeki faiz oranlarının dünya faiz oranlarının üstüne çıkmasına, dolayısıyla yerel paranın değerinin artmasına ve net ihracatın daralmasına yol açar. Sonuçta bu baskı IS eğrisinin tekrar sola kaymasına ve LM eğrisini dünya faiz oranları düzeyinde kesmesine kadar devam eder. Dolayısıyla, dalgalı kur rejiminde maliye politikası araçlarını kullanarak bir yere varmanın olanağı yoktur (Şekil 63).</p>
<figure>
<img alt="Şekil 63" src="../Images/s63.jpg"/>
<figcaption>Şekil 63: Dalgalı Kur Rejiminde Maliye Politikasının Etkisizliği</figcaption>
</figure>
<p>Maliye politikası uygulamadan önce ülkenin faiz oranının dünya faiz oranıyla aynı noktada <i>i<sub>1</sub></i>’de olduğunu ve bu nokta da IS ile LM’in kesişerek <i>Y<sub>1</sub></i> kadar bir GSYH yarattığını varsayalım. Vergi oranlarının düşürülmesi sonucunda IS eğrisinin sağa IS' olarak kaydığını, faiz oranının <i>i<sub>2</sub></i>’ye yükseldiğini ve GSYH’nin <i>Y<sub>2</sub></i>’ye çıktığını varsayalım. Bu durumda ülkenin faiz oranı (<i>i<sub>2</sub></i>) dünya faiz oranının (<i>i<sub>1</sub></i>) üzerine çıkmış olmaktadır. Bu gelişme yerel paranın değerini yükseltecek, bu da net ihracatın düşmesine yol açacaktır. Çünkü yerel para yabancı paralara karşı değerlenince ihracat azalır, ithalat artar. Bunun sonucunda IS' eğrisi yeniden sola kayarak eski konumu olan IS konumuna geri dönecektir. Bu yeni durumda (ya da eski duruma dönüş durumunda) faizler yeniden (<i>i<sub>1</sub></i>) düzeyine gerilerken GSYH de yeniden <i>Y<sub>1</sub></i> konumuna dönmüş olacaktır. Özetle, ekonomide hiçbir şey değişmemiş olacaktır. Bir başka deyişle, sermaye hareketlerinin serbest olduğu ve ülke dış ticaretinin dünya ticaretindeki yerinin önemsiz olduğu bir ortamda, dalgalı kur rejimi geçerliyse maliye politikası etkili değildir.</p>
<p>Böyle bir ortamda para politikası, maliye politikasının tam tersine son derecede etkilidir. Ülkenin Merkez Bankası’nın para arzını artırmak suretiyle genişletici bir para politikası izlediğini varsayalım. Bu durumda ülkenin faiz oranları dünya faiz oranlarının altına düşecek ve bu hamle ülke parasının yabancı paralar karşısında değerinin düşmesine yol açacaktır. Ülke parasının yabancı paralara göre değerinin düşmesi demek, ihracatın artıp ithalatın azalması ya da özetle net ihracatın artması demektir. Bu durumda IS eğrisi, para ve mal piyasalarında denge sağlanıncaya kadar sağa kayacak ve LM’yi ülkenin faiz oranlarının dünya faiz oranlarıyla eşitlendiği noktada kesecektir.</p>
<figure id="s64">
<img alt="Şekil 64" src="../Images/s64.jpg"/>
<figcaption>Şekil 64: Dalgalı Kur Rejiminde Para Politikasının Etkinliği</figcaption>
</figure>
<p>Ülke ekonomisi (<i>i<sub>1</sub></i>) faiz oranı düzeyi ve <i>Y<sub>1</sub></i> GSYH düzeyinde dengede olsun (Şekil 64). (<i>i<sub>1</sub></i>) aynı zamanda dünya faiz oranı düzeyi olsun. Bu noktada ülke Merkez Bankası’nın para arzını genişletme yolunda para politikası uygulamaya karar verdiğini varsayalım. Bu durumda LM sağa LM' olarak kayacak, IS’yi kestiği yeni noktada faiz oranı (<i>i<sub>2</sub></i>) olarak belirlenmiş olacaktır. Bu faiz oranı dünya faiz oranının altında olduğu için ülkenin parası yabancı paralara göre değer kaybedecek demektir. Bunun sonucunda ülkenin net ihracatı artmaya (ihracatı artmaya ithalatı düşmeye) başlayacak ve bu gelişme IS eğrisini IS' olarak sağa kaydıracak demektir. Bu durumda IS' eğrisinin LM' eğrisini kestiği noktada faizler yeniden dünya faiz oranına (<i>i<sub>1</sub></i>) geri dönmüş olacaktır. Bu noktada aynı zamanda ülkenin GSYH’si de artarak <i>Y<sub>3</sub></i>’e ulaşmıştır.</p>
<p>Sermaye hareketlerinin serbest olduğu ve ülke dış ticaretinin dünya ticaretinde önemli bir yer tutmadığı ortamda, para politikası uygulaması ülkenin GSYH’sini artıracak biçimde etkili sonuç verebilmektedir.</p>
<p>Sabit kur rejiminde yukarıda anlatılanların tam tersi geçerlidir. Yani para politikası etkisiz kalırken maliye politikası etkili hale gelir. Vergi oranlarında indirim ya da kamu harcamalarının artırılması gibi genişletici bir maliye politikası uygulaması IS eğrisini sağa kaydırır ve GSYH’nin artmasına yol açar. Böylelikle ülkedeki faiz oranı dünya faiz oranının üstüne çıkar. Ülkenin faiz oranlarının yükselmesi yabancı sermayeyi, doğrudan yatırımlar veya portföy yatırımları biçiminde teşvik eder ve ülkeye yabancı para girişi artar. Merkez Bankası yabancı paraları satın almak için yerli para arzını artırır.</p>
<p>Bu durumda LM eğrisi de sağa doğru kayar ve ülkedeki faiz oranı dünya faiz oranı düzeyine kadar geriler. Bu durumda GSYH bir kez daha artar. Özetle, sabit kur rejiminde maliye politikası etkilidir.</p>
<p>Buna karşılık, sabit kur rejiminde para politikası etkisizdir. Daraltıcı para politikası uygulaması sonucu para arzında ortaya çıkabilecek azalışla LM eğrisi sola kayar. Bu durumda ülke faiz oranı dünya faiz oranı düzeyinin üstüne çıkar. Bu durumda ülke çekici hale gelir ve yabancı sermaye girişi artar. Giren dövizin karşılığında Merkez Bankası piyasaya yerli para satar. Bu kez para arzı artacağı için faizler eski düzeyine döner ve bütün prosedür tersine işleyerek eski denge düzeyine geri gelinir. Bu durumda GSYH’de artış ortaya çıkmamış olur. Bir başka deyişle, sabit kur rejiminde para politikası etkisiz kalır.</p>
<h3 id="19">1.9. Bütün Politikaların Bir Arada Uygulanması</h3>
<p>Önce genel denge denklemlerimizi topluca gösteren eşitliği bir kez daha yazalım:</p>
<p><i>Y</i> = <i>M<sub>2</sub>V</i> = <i>C</i> + <i>I</i> + <i>G</i> + (<i>X</i> - <i>M</i>) = <i>A<sub>p</sub></i> + <i>I<sub>p</sub></i> + <i>S<sub>p</sub></i> + <i>o</i> = <i>w</i> + <i>r</i> + <i>p</i> + <i>i</i> + <i>o</i></p>
<p>Şimdi bunu ayrı ayrı ifade ederek hangi politikaların uygulanabileceğini bir tabloda gösterelim (Tablo 33).</p>
<figure id="t33">
<table class="center">
<caption>Tablo 33: Politikaların Uygulanma Sınırı</caption>
<tbody><tr><th>Denge</th>
<th>Para</th>
<th>Maliye</th>
<th>Dış ticaret</th>
<th>Heterodoks</th>
</tr>
</tbody>
<tbody>
<tr><td><i>M<sub>2</sub>V</i></td>
<td>+</td>
<td></td>
<td>+</td>
<td></td>
</tr>
<tr><td><i>C</i> + <i>I</i> + <i>G</i> + (<i>X</i> - <i>M</i>)</td>
<td>+</td>
<td>+</td>
<td>+</td>
<td></td>
</tr>
<tr><td><i>A<sub>p</sub></i> + <i>I<sub>p</sub></i> + <i>S<sub>p</sub></i></td>
<td></td>
<td>+</td>
<td></td>
<td></td>
</tr>
<tr><td><i>w</i> + <i>r</i> + <i>p</i> + <i>i</i> + <i>o</i></td>
<td></td>
<td>+</td>
<td></td>
<td>+</td>
</tr>
</tbody>
</table>
</figure>
<p>Tablo bize bazı alt politikaların bir arada uygulanabileceğini göstermekle birlikte, bu konuda çok dikkatli olunması gerektiği açıktır. Çünkü bu politikaların bazıları diğerlerinin etkisini ortadan kaldırabilmektedir. Tıpkı hangi makroekonomik hedefin esas alınacağının belirlenmesi gibi, politika uygulamasında da o belirlenen hedefe hangi politikayla optimum biçimde ulaşılacağının belirlenmesi ve ona göre hareket edilmesi gerekir.</p>
<p>Şimdi de genel makroekonomik denge denklemi üzerinden giderek politikaların önceliğini ele alalım:</p>
<p>(<i>S</i> - <i>I</i>) + (<i>T</i> - <i>G</i>) = (<i>X</i> - <i>M</i>)</p>
<p>Bu denklemin içindeki dengeleri ayrı ayrı bir tabloda göstererek hangi politikaların Öncelik alacağını belirtelim (Tablo 34).</p>
<figure id="t34">
<table class="left">
<caption>Tablo 34: Politikalarda Tercih Önceliği</caption>
<tbody><tr><th>Denge</th>
<th>Birincil tercih</th>
<th>Destekleyici politika</th>
</tr>
</tbody>
<tbody>
<tr><td>(<i>S</i> - <i>I</i>)</td>
<td>Para politikası</td>
<td>Maliye politikası</td>
</tr>
<tr><td>(<i>T</i> - <i>G</i>)</td>
<td>Maliye politikası</td>
<td>Para politikası</td>
</tr>
<tr><td>(<i>X</i> - <i>M</i>)</td>
<td>Dış ticaret politikası</td>
<td>Maliye politikası</td>
</tr>
</tbody>
</table>
</figure>
<p>Tablodan giderek şunu söyleyebiliriz: Ekonomi politikası uygulamadan önce en kritik dengenin hangisi olduğunu belirlemek gerekir. Diyelim ki ekonomideki en kritik denge olarak cari denge (<i>X</i> - <i>M</i>) belirlendi. Bu durumda eğer imkânı varsa, uygulanacak ilk politika dış ticaret politikası olmalıdır. Eğer onu uygulamaya imkân yoksa, o zaman maliye politikası devreye sokulmalıdır. Eğer ekonomide enflasyonist eğilimler ortaya çıkmışsa, yani (<i>S</i> - <i>I</i>) dengesi bozulmaya yüz tutmuşsa, o zaman para politikası önceliği alacak, ona destek olarak maliye politikası da kullanılabilecektir.</p>
<div class="konu">
<h3 id="kf">KEYNES Mİ, FRIEDMAN MI?</h3>
<p>Yirminci yüzyılın son yarısına damgasını vuran ekonomi tartışması büyük ölçüde Keynesyen ekonomi politikasıyla parasalcıların ekonomi politikası arasındaki tartışma olmuştur. Önceleri parasalcılarla başlayan tartışma, giderek yeni klasik iktisatçıların ve arz yönlü iktisatçıların da Keynesyen ekonomi politikası karşıtı kampta yer almasıyla daha bir dallanıp budaklanmıştır.</p>
<p>Efektif talep yönetimi Keynesyen ekonomi politikasının temel taşıdır. Buna karşılık parasalcı iktisatçılar para arzının denetimini kendi politikalarının asıl hareket noktası olarak belirlemişlerdir.</p>
<p>Keynesyen yaklaşım para politikasını ikinci dereceden bir araç olarak görürken, düşük faiz politikasından yana tavır koymuştur. Buna karşılık para politikası parasalcı iktisatçılar için temel politika aracıdır ve hayati öneme sahiptir. Onlar para arzının sabit bir oranda artırılmasını ve gerçek faiz oranlarını savunurlar.</p>
<p>Keynesyen ekonomi politikasının en önemli parçalarından biri bütçe politikasıdır. Bu yaklaşım bütçe denkliğine karşıdır. Keynesyen politika, bütçeye açık ya da fazla verdirilerek ekonomideki istikrarsızlıkların denetim altına alınmasını öngörür. Parasalcılar ise bütçenin denk olmasını ve ekonomide hiçbir ayrıma yer vermeyecek biçimde nötr kalmasını önerirler. Onlara göre bütçe açık ya da fazlaları kaynakların yanlış tahsisine yol açar.</p>
<p>Keynesyen ekonomi politikası istihdam düzeyinin yönetilmesi gerektiğini savunur. Eğer enflasyonist açık söz konusuysa ücret kısıtlamalarına gidilmesini önerir. Parasalcılar bu konudaki dengenin tümüyle piyasaya bırakılması gerektiği kanısındadırlar. Onlara göre, eğer piyasa kendi başına, karışılmaksızın bırakılırsa, doğal işsizlik oranı çevresinde dengeye gelinir.</p>
<p>Piyasa sistemi Keynesyen modelde kendi başına bırakıldığında dengeye gelemez. Sisteme mutlaka yön verilmesi gereklidir. Parasalcılar tam aksi düşüncededir. Onlara göre sistem belki kısa dönemde dengeye gelemez ama kendi başına bırakılırsa uzun dönemde dengeye gelir.</p>
<p>Devletin piyasalara karışması ve üretimde aktif rol alması Keynesyen ekonomi politikasının parçalarından birini oluşturur. Bu modele karma ekonomik model denmesinin bir nedeni de devletin özel kesimle birlikte üretimin içinde yer almasını öngörmüş olmasıdır. Parasalcılar devletin piyasalara karışmasına, üretime katılmasına tümüyle karşıdırlar. Onlara göre devlet klasik görevlerinden (sağlık, eğitim, adalet, savunma gibi) öteye gitmemelidir.</p>
<p>Döviz kurunun belirlenmesi rejiminde de Keynesyenler ile parasalcılar arasında bir anlaşma yoktur. Keynesyen sistemde döviz kuru yönetilebilir ve ayarlanabilir bir rejim altında yürütülmelidir. Parasalcılar ise döviz kurunun tümüyle dalgalı olmasından ve piyasada belirlenmesinden yanadırlar.</p>
<p>Bu tartışmalar zaman içinde bir tarafın ötekine ağır basmasıyla devam edip gitmiştir. 1980’lerden sonra ise Keynesyen politikalar hemen hemen tümüyle rafa kaldırılmış, yerini yeni klasik ekonomi politikası ve arz yönlü ekonomi politikasının da katkılarıyla güçlenen parasalcı yaklaşımlar almıştır. 2008 yılındaki krize kadar parasalcı yaklaşım batı dünyasında uygulanan ekonomi politikasına egemen olmuştur. Küresel finans kriziyle birlikte parasalcı yaklaşıma olan inanç hızla sarsılmış, kendi haline bırakılan piyasanın kendiliğinden dengeye gelemediği görülmüştür. Hiç kuşkusuz, parasalcıların sözünü ettiği kendiliğinden dengeye gelme olgusu uzun sürede gerçekleşecek bir olgudur. Ne var ki, her şeyin yeniden dengeye gelmesi için beklenecek süre uzadıkça işsiz kalanların sayısı artmakta, birçok firma batmaktadır.</p>
<p>Keynes’in dediği gibi, “Uzun sürede hepimiz ölmüş olacagız.” </p>
</div>
</body>
</html>