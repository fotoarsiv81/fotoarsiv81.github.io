<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-9.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6-9.html" xml:lang="tr-TR">
    <div class="Basic-Text-Frame">
      <p class="split"/>

      <p class="anabaslik" id="toc_marker-4">DÖRDÜNCÜ BÖLÜM</p>

      <p class="arabaslik-orta">İktidara Yürüyüşte Yeni Bir Siyasi Yöntem (Parti) ve İdeolojik Toplumsal Ütopya Önerici Olarak Gülen Hareketi</p>

      <p class="paragraf"><span class="char-style-override-15">“Cemaat siyasi hareketi</span> <span class="char-style-override-2">var karşımızda. ‘</span><span class="char-style-override-15">Hizmet</span><span class="char-style-override-2">’, iktidara gelme aracı veya vitrindeki görüntüsü. Eğer salt bir dini hizmet hareketi olsalardı, hem de</span> <span class="char-style-override-15">en üst düzeyde politikayla</span><span class="char-style-override-2">, ne işleri vardı!</span></p>

      <p class="paragraf"><span class="char-style-override-2">Mesela MİT’i neden ‘ele geçirmek’ istedin? (Başbakan ‘Bizden ne istediler de vermedik, Allah şahidimdir’ dedi. Doğruyu söylemiyor. Örneğin</span> <span class="char-style-override-15">MİT’i vermedi</span><span class="char-style-override-2">, yüksek bürokraside hükümette istediği pek çok makamı vermedi!)</span></p>

      <p class="paragraf"><span class="char-style-override-2">Örneğin neden yargıda bu kadar örgütlendin?!</span></p>

      <p class="paragraf"><span class="char-style-override-2">Emniyet’te, istihbaratta, poliste neden örgütlendin?</span></p>

      <p class="paragraf"><span class="char-style-override-2">Neden (ABD’nin) Ortadoğu ve dünya siyasal politikalarını izliyorsun?</span></p>

      <p class="paragraf"><span class="char-style-override-2">Neden gazetelerinde, televizyonlarında tamamen yüksek siyaset konularında tıpkı bir siyasi parti gibi ‘derin’ fikirlerini ileri sürüyorsun!</span></p>

      <p class="paragraf"><span class="char-style-override-2">Peki neden medyaya bu kadar önem veriyorsun; gazeteler, televizyonlar, kamuoyunu gütmeler?</span></p>

      <p class="paragraf"><span class="char-style-override-2">Neden Fenerbahçe konusuna dalıyorsun, tıpkı bir siyasi taraf gibi!</span></p>

      <p class="paragraf"><span class="char-style-override-2">Madem ‘hizmet’ edeceksin, bütün bunlara ne ihtiyacın var?</span></p>

      <p class="paragraf"><span class="char-style-override-15">Yanıtı basit</span><span class="char-style-override-2">: Çünkü Cemaat dinsel veya dünyevi, karşılıksız hizmet amaçlı hareket etmiyor.</span></p>

      <p class="paragraf"><span class="char-style-override-2">Bir politik örgütlenme! Tamamen farklı bir örgütlenme biçimi ve hedefi ile devleti, toplumun sivil, ekonomik vb. ana merkezlerini ele geçirerek Türkiye’yi ve yönetimi adeta devralma stratejisi izleyen siyasal bir hareket.</span></p>

      <p class="paragraf"><span class="char-style-override-2">Bizim klasik siyasal sistem ve iktidara gelme algımızın ve bilgimizin dışında seyrettikleri için, onları bir</span> <span class="char-style-override-15">cemaat siyasi partisi</span> <span class="char-style-override-2">olarak göremiyoruz. Olayın özünü gözden kaçırıyoruz, farklı bir paradigma karşımıza çıkınca...</span></p>

      <p class="paragraf"><span class="char-style-override-2">Aslında,</span> <span class="char-style-override-15">Fethullah Gülen ve arkadaşları</span><span class="char-style-override-2">, büyük bir sabırla, inatla, çalışarak, örgütlenerek, tarihsel bir siyasi örgütlenme başarısına imza attılar.</span></p>

      <p class="paragraf"><span class="char-style-override-2">Ben hepsine bu açıdan şapka çıkartıyorum!!”</span></p>

      <p class="paragraf para-style-override-17"/>

      <p class="paragraf">(26 Kasım 2013, “Karşı-Devrim Çocuğunu Yedi” Bilim ve Siyaset, <span class="char-style-override-2">Cumhuriyet</span>.)</p>

      <p class="bos"/>

      <p class="paragraf">Bu bölümde, Gülen Cemaati veya Hareketi’nin bir gönüllü dini hizmet hareketi olmaktan çok, aslında...</p>

      <p class="paragraf">• siyasi hedefleri olan,</p>

      <p class="paragraf">• ama klasik bir siyasi parti örgütlenmesine gitmeyen,</p>

      <p class="paragraf">• halk içinde siyasi partilere özgü örgütlenmeden çok, dini-cemaat-yardım örgütlenmesine giden,</p>

      <p class="paragraf">• ama toplumun kanaat önderi düşünce odaklarında, tanınmış, sevilen kişi ve kuruluşlarda etkili olmayı seçen,</p>

      <p class="paragraf">• ve paranın gücü ve büyümede önemi nedeniyle ticari-ekonomik faaliyetlerde ve örgütlerde var olmaya öncelik veren, bizzat kapitalist ilişkiler içinde olan,</p>

      <p class="paragraf">• yeni ve ahlaklı bir toplum yaratma amacını taşımasıyla İslam dini merkezli yeni bir ideolojik toplumsal yapılanmayı amaçlayan ve kurgulayan; bu açıdan bir “ideolojik ütopya” öneren; bu amaçla da,</p>

      <p class="paragraf">• medyanın hemen her kesiminde, televizyonlarıyla (Bugün, Samanyolu, Samanyolu Haber, Mehtaptv, Yumurcak, Ebru, Irmak, Dünya, KanalTürk vb); gazeteleriyle (<span class="char-style-override-2">Zaman</span>, <span class="char-style-override-2">Today’s Zaman</span>, <span class="char-style-override-2">Bugün</span>, kontrol ettiği <span class="char-style-override-2">Taraf</span>); dergileriyle (<span class="char-style-override-2">Aksiyon</span>, <span class="char-style-override-2">Sızıntı</span>, <span class="char-style-override-2">Yeni</span> <span class="char-style-override-2">Umut</span>, <span class="char-style-override-2">Zafer</span>); Burç FM gibi radyolarıyla ve çok örgütlü ve yaygın Cihan Haber Ajansı’yla.. ülke çapında toplumsal kanaat oluşturma ve denetleme gücüne sahip her alanda yaygın bir “kuruluş”tur.</p>

      <p class="paragraf">• Tabii, Bank Asya gibi bankası, sayıları giderek artan, altı tane olduğu ileri sürülen üniversiteye, yüzlerce dershane ve vakfa, okullara sahip olmasıyla da toplumun damarlarına derinden nüfuz edebilmektedir.</p>

      <p class="paragraf">• En büyük önceliği de, devlet içinde, devlet kurumlarında ve etkin güçlerinde örgütlenmeye öncelik vermesi, “yeni türde bir siyasi parti” olmasıdır. Üstelik, tıpkı ideolojik bir sağ veya sol kadro örgütlenmesine sahip, kadroları gizli-yarı gizli, yani temel kadrolarının Cemaat’le bağlarını inkâr ettiği, sıkı bir örgütlenme veya siyasi parti! Dahası, iktidara yapışınca da iktidar şiddetini kullanacak kadar amansız.</p>

      <p class="paragraf">Bu çalışma ve değerlendirmelerde önceliği, siyasal iktidar ortağı ve siyasal icraatları olarak temayüz etmesi nedeniyle, siyasal özelliğine veriyorum. Dini ideolojik toplumsal yapı ütopyası daha geri planda bulunuyor. Siyasal özelliğine ilk değinimi 2010’da “Cemaat Bir Siyasi Partidir!” başlıklı yazımda yapmıştım.<span class="dipp char-style-override-13" style="font-size:0.82em;"><a class="footnote-link" href="#footnote-225-94" id="footnote-225-94-backlink">94</a></span> Orada özetle şu görüşler vardı:</p>

      <p class="arabaslik-sol">Cemaat Bir Siyasi Partidir!</p>

      <p class="paragraf">İnsanlar karşılarında açık başkanı, merkez yönetimi, dalları budakları, il-ilçe örgütenmeleri olan, resmi parti görmedikçe şaşıyor. Fethullah Gülen Cemaati’ni, dinsel bir gönüllü hareket olarak görüyorlar. Tam onların inandırmak istedikleri gibi.</p>

      <p class="paragraf">Cemaat aslında illegal-yarı illegal bir siyasi harekettir. İktidar ve güç odaklıdır! Topluma egemen olma odaklıdır ve bütün bunların sonucu da Türkiye’yi yönetmek odaklıdır!</p>

      <p class="paragraf">Hemen her şey, bütün davranışları, politikaları, toplumsal güç ilişkileri, toplumda ve devlette yöneldikleri odaklar, insan yetiştirme politikaları, ama her şey, Gülen Hareketi’nin bir siyasal parti olduğunun göstergeleridir. Buna aykırı bir adım veya politika gösteremezsiniz!</p>

      <p class="paragraf">Sosyoloji profesörü <span class="char-style-override-12">Şerif Mardin</span> <span class="char-style-override-2">Cemaat üyelerini birbirine yapıştıran tutkal nedir, bunu çözemedim</span> diyor. Ama bir ipucu bulmuş. Özetle diyor ki, <span class="char-style-override-2">bizim kullandığımız metodolojiyle bunu anlamak zor, yeni bir şey lazım.</span>...</p>

      <p class="paragraf">Sanırım bu, kendisinin de son TV söyleşisinde sık belirttiği gibi, “karmaşık” bir tutkal. Bunu tek bir “şey” ile açıklamak gerekmiyor. Mardin, Gülen Hareketi’nin içindeki tutkalı merak ediyor sadece; bu bilimsel bir meraktır; ama cemaati salt bir cemaat olarak görmemek gerekiyor. Cemaat’i bir siyasal hareket olarak nitelemeye başladığımız andan itibaren, Cemaat’i anlamak için gereken “farklı yaklaşım”ı belki de yakalamış oluruz!</p>

      <p class="bos"/>

      <p class="paragraf">Cemaatler ülkemizde bir ayaklarıyla neredeyse her zaman siyasetin içinde olagelmişlerdir, bir siyasal dayanakları vardır. Siyaset-Din-Cemaat ilişkileri tezgâhında, al-gülüm ver gülüm dayanışmasını biliyoruz. Cemaatlerden bakanlar olmuştur... Özal’ı düşünürsek, Başbakanlar ve Cumhurbaşkanları da!</p>

      <p class="paragraf">Ama bugüne kadar hiçbir cemaat, Fethullah Hareketi kadar siyasete kilitlenmemişti ve çalışmalarının odağına siyaseti almamıştı. Belki diğerleri de bunu istemiştir, ama başaramamıştır. Fethullah Cemaati, çok geniş alana yaydığı faaliyetlerini, siyaset odağında yoğunlaştırıyor.</p>

      <p class="paragraf">“Türk okulları”nı yaymak bile, siyaset odaklıdır! Üç-beş tane Afrikalı veya bilmem nereli öğrenciye, Türkçe Olimpiyatları gibi iddialı başlıklar altında düzenlenen organizasyonlarda, getirilip şiir okutulunca ve Türkçe konuşturulunca kalem erbablarının yağları eriyor! Bu etkinlikler, Cemaat’in Türkiye’de yayılmasına, yaygınlaşmasına ve Cemaat’in tüm resmi ve gayri resmi/gizli faaliyetlerine bir koruyucu/dokunulmaz zırh kazandırıyor. En çok da “Türkçü/İslamcı”ların! Onlardan önde gelenleri hemen Fethullah Gülen’e biad yolculuğuna çıkıyorlar ve “Türklüğü” ne büyük hizmetler yaptığını yaza yaza bitiremiyorlar!</p>

      <p class="paragraf">Cemaat’in siyasi bir parti olarak hareket ettiğini anlamak için, gazetelerine bakınız. Önlerinde en büyük engel olarak gördükleri ordu ve yargı konusundaki politikalarına, eylemlerine bakınız. En önemlisi, devleti dönüştürüyorlar. <span class="char-style-override-15">Eğitim poltikalarıyla, kendi yargı ve hukuklarını kurarak ve kendi işadamlarını büyük birlikler halinde</span> örgütleyerek.</p>

      <p class="paragraf">Karşımızda siyasi parti gibi örgütlenmemiş, ama yarı yasal, yarı gizli, ve de bazen tamamen gizli örgütlenmeleriyle, iktidarı devralmak istiyen bir yasadışı parti hareketi duruyor!</p>

      <p class="paragraf"><span class="char-style-override-12">“Parti” paradigmanızı (bakış açınızı/anlayışınızı) değiştirirseniz, olayı tamamen saydamlaştırmış olursunuz!</span></p>

      <p class="paragraf para-style-override-14">(6 Haziran 2010, <span class="char-style-override-2">Cumhuriyet</span>)</p>

      <p class="bos"/>

      <p class="paragraf">Şüphesiz diyeceksiniz ki, bir siyasi partinin amacı, iktidara gelmek ve ülkeyi yönetmektir. Peki, Cemaat bu “teori ve pratiğin” neresinde?</p>

      <p class="paragraf">Şüphesiz ki vereceğim tek yanıt esas olarak şudur: İktidar mücadelesinde, RTE ve adamlarıyla giriştiği savaşta, MİT-Yargı-Emniyet ve TSK’daki örgütlenmelerinde... Sahip oldukları devlet gücünü amansız bir şekilde düşmanlarını-rakiplerini tasfiye için kullanmalarında...</p>

      <p class="paragraf">Yoksa bir “dini hizmet hareketi”, “topluma hizmet” için bu kadar geniş kapsamlı bir örgütlenmeye, MİT dahil, devletin ana odaklarını ele geçirmeye ve orada var olmaya neden önem versin?</p>

      <p class="paragraf">İşte şimdi, bu siyasi hareket’in parçalarına, yapısına, politikalarına, yukarıdaki görüşün ayrıntılarına bakacağız.</p>

      <p class="arabaslik-sol">1- Gülen: Modernistliği, Küresel Girişimciliği ve ABD ile İlişkisi</p>

      <p class="paragraf">Toplumda genel algı ve kanaat, Gülencilerin dini bir cemaat, bir hizmet cemaati veya hareketi, sosyal ama modern bir dini yapı olduğu biçimindedir. Kendileri en sık olarak, <span class="char-style-override-12">hizmet hareketi</span> tanımlamasını kullanmayı seviyor. “Gülen Cemaati” de yaygın olarak kullanılıyor. Kendilerine siyasi amaç “suçlaması” yöneltildiğinde ise “hareket” sözünü bırakıyor, sadece “hizmet”i kullanmaya yöneliyorlar. Yani siyasi ve toplumsal iklimin barometresine göre, öncelik verdikleri kavram değişiyor. Son 10 yıldır özellikle “hareket” kavramını öne çıkarmışlardı: <span class="char-style-override-12">Gülen Hareketi</span>. Dış ülkelerde yabancılar da yaygın olarak bunun İngilizcesini kullanıyor: “Gulen Movement”. Hocaefendi için de son zamanlarda yaygın olarak “İmam” kavramı kullanılmakta. İmam, bir İslami dini terim olarak, İngilizceye girmiş durumdadır ve ortalama olarak herkes neyin kastedildiğini anlar: Camii-imam. Veya bir İslami ülkenin sözü dinlenen dini lideri... Amerikalılar buna bir de “Global” ön ekini taktılar: <span class="char-style-override-12">Global (Küresel) İmam</span>. “Küresel” tanımına, dünyada yaygın okul örgütlenmesi nedeniyle hak edilmiş bir unvan denebilir. “160 ülkede örgütlenmiş...” diye başlayan bir cümle kuruyorsanız, başka seçeneğiniz yoktur!</p>

      <p class="paragraf">Peki neden “küresel”?</p>

      <p class="paragraf">Küresellik, çağımızın en büyük özelliğidir. Gülen, belki de bunu ilk keşfedip uygulayanlardandır. Kendisini küreselleştirirken müritlerini de, yönlendirdiği sermayeyi de küreselleştirmiştir. Düşüncesini de bu yola sokmuştur. <span class="char-style-override-12">Gülen ve hareketinin modernliğinden</span> bahsediliyor ya, en büyük modernliği budur: Küresel oyunculuğa soyunması! Tabii bunun yanındaa, çağdaş bilim ve eğitimle donanmış kadro hareketi niteliği de aynı şekilde “modernlik” tanımına girer. Kapitalizm, yani ekonomik sistemle bir çelişkisi veya sorunu yoktur. Burada bir “sistem önerisi” veya değişikliği düşünmez.</p>

      <p class="paragraf">İkincisi, bir Türk-Müslüman hareketin lideri... Küresel bir düşünce yarattığı iddiasında... “Küresel düşünce”sini tam anlayabilmiş değiliz. Sonuçta, dünyada bütün insanlığı duygu ve inançla saracak yeni bir dini-düşünce akımı yaratmış değil. Çıkış noktası İslam dini. İslam dini temelinde eğitilmiş bir büyük kadro hareketi. “Ahlak” temelli yeniden örgütlenmiş bir toplumsal yapı öneriyor. Ama ahlak zaten İslam’ın dogmaları arasında, ama en İslamcı olanlarda bile bunu arayıp bulmanız için bazen pertavsız gerekmektedir. Kapitalizmle ahlakı nasıl birleştirdiği konusunda da bir vaazı yok. İslam’ı, evet yorumluyor... Bir konuşmasını dinledim televizyondaki sohbetinde; çevrenin, yeşilciliğin, çevreyi korumanın önemini anlatıyordu. Çok başarılı bulmuştum. Dinin önerdiği yeşil cennet imajı ile birleştirmişti çevrecilik akımını. F. Gülen, bilimden yararlanan bir kimse. Bilimin verilerini, bulgularını, dikkat ediyorum, bazı konuşmalarında kullanıyor. Yanındakilerden sürekli besleniyor. Bu açıdan bizim bildik, donmuş, ezberci imamlarla bir ilgisi yok. Modernliği, yenilikçiliği buradan kaynaklanıyor.</p>

      <p class="paragraf">Gülen’in küreselciliğini, belki de 1998’de Vatikan’da Papa II. John Paul ile görüşmesiyle başlatmak doğru olabilir. Sonra, 1999’da “tedavi amaçlı” açıklamasıyla ki bence bahane, ülkeden ayrılıp ABD’ye gitti. Türkiye’de kendini siyasi olarak güvende hissetmediği ileri sürülebilir, bu haksız da olmayabilir,<br/>
      ama Gülen, “küresel rol” oynamak amacıyla ABD’ye açılımını programlamış da olabilir: ABD’ye gitmeyi kararlaştırmıştı ve Papa ile görüşmesini de bunun üzerine gerçekleştirdi denebilir... Bu tercihi, kendisine “Küresel İmam” yolunu açtı. Gülencilerin ABD’de öğrenciler arasında yaygın olması, ABD’ye gitme tercihinde de rol oynamış olabilir. Şüphesiz ABD’de çeşitli dini görüş ve mezheplere geniş bir hoşgörü ortamının var olması da, oradaki varlığı ve yayılışı açısından bir tercih nedenidir. Bu yazıyı yazarken, MehtapTV’de 25 Mart 1990’da İzmir Şadırvan Camii’nde verdiği vaazı dinliyorum. Orada ilginç bir şekilde İslami düşünceyi dünyaya yayacak olanlardan bahsediyor. Demek ki, kafasında dünyaya açılım 1990’larda var...</p>

      <p class="arabaslik-sol">“Hoşgörü” Sloganı: Yayılma ve Tehlikesizlik Konsepti</p>

      <p class="paragraf">Gülen “hoşgörü”, “dinlerarası hoşgörü” sloganını sürekli neden ön plana çıkartıyor? Bu sloganlar çok iyi seçilmiş, zararsız, dünyanın içinde bulunduğu koşullarda en çok ihtiyacı olan bakış ve yaklaşımları dile getiriyor. Bu sloganlar, Cemaat’in yaygınlaşmasında ve küresel ilişkiler kurmasında önemli rol oynuyor. Güçlendirici, yakınlaştırıcı! Cemaat’in en çok yararlandığı siyasettir hoşgörü konsepti. Ama Türkiye’deki pratiklerinde, hoşgörü diye büyüyerek ve genişleyerek, Ergenekon, Balyoz, Odatv davalarında ve kendilerine eleştirilerde bulunan gazetecilere karşı nasıl büyük bir hoşgörüsüzlüğe yöneldiklerini de yaşadık. Devlet erkini ellerine geçirdiklerinde ve kullanmaya başladıklarında, bunu iktidarları için acımasız bir silaha dönüştürdükleri, sahte belge yaratmakta, hukuku ve adaleti askıya almakta ve belgesiz iddiasız uyduruk yargılamalar yapmakta da pek usta oldukları ortaya çıktı. Siyasal din adına, insanlara zulüm yapmak, bütün dinlerin tarihte ve bugünkü İslam dünyasında ortak nitelikleri oldu ve Cemaat de bu saflarda yerini aldı. Bu “siyasal günah”larından arınmaları zor. İnandıkları Allah’a takiye yapmak, tüm İslamcıların ortak özelliği mi?</p>

      <p class="paragraf">Gülen ve hareketi, çıkış noktası olarak, güncel düşünce ve politika anlamında Ortadoğu İslam kaynağından beslenmiyor. Ortadoğu’da Suudi Arabistan, Müslüman Kardeşler veya başka bir İslami yorumla doğrudan ilişkisi yok. Bu açıdan, kendine özgü bir hareket yarattığı söylenebilir. Şüphesiz Saidi Nursi’nin koludur; yenilikçiliği, eğitimi ve bilimi önemle kullanıyor. Geniş ve eğitimli bir kadro hareketi... Gülen Hareketi’nin bu niteliğinin, Amerikalılar tarafından da saptandığını düşünmek gerekir. Ortadoğu değil, Türkiye ve Batı merkezli ortaya çıkışı ve yayılışı, dünyanın en büyük otoritesi olarak kabul ettiği ABD’nin politikalarına yaklaşımı, ABD ile ilişkilerini kolaylaştırmıştır.</p>

      <p class="arabaslik-sol">ABD, Ilımlı İslam, AKP ve Cemaat İlişkisi</p>

      <p class="paragraf">11 Eylül 2001, Amerika’nın en büyük travması ve küresel politikalarında ve İslama yönelik tavrında da dönüşümün tarihidir. Ilımlı İslam, bu tarihten sonra ABD’nin Ortadoğu politikasının ekseni yapıldı. ABD bu politika gereği “ılımlı” Gülen’e stratejik bakış geliştirmiş denebilir. İkisi arasındaki ilişkilerin esas tarihini belki de buradan başlatmak gerekir. Bu bağlamda ABD’nin yine ılımlı İslam politikası çerçevesinde, Erdoğan’ı destekledi ve ondan “İslam Dünyasında Küresel Ilımlı İslam Siyasal Oyuncu” olarak yararlanma yolunu seçti. Beyaz Saray’ın geliştirdiği Büyük Ortadoğu Politikası’nda (BOP) Erdoğan’a önemli bir görev düştü. Bu politika şüphesiz ki şimdi tam anlamıyla çökmüş durumda. Ama ABD 2005’te Erdoğan ve iktidarının Ilımlı İslam’ının ötesinde, Ortadoğu’nun aslında İslamcı köktendinci kaynaklardan beslenmeye daha çok eğilimli olduğunun ayırdına vardı. Erdoğan ve Davutoğlu ikilisinin, Erdoğan’dan bir Ortadoğu İmamı veya Müslüman Dünya’nın lideri yaratma politikası, bu bağlamda İsrail’le çatışması, Müslüman Kardeşler’le ittifakı, ABD ile Erdoğan iktidarı arasındaki anlaşmazlığın ve gerilimin kaynağıdır. RTE’nin bu alanda bağımsız bir tutumu göze çarpmaktadır.</p>

      <p class="paragraf">Amerikalılar, Ilımlı İslam politikalarına Gülen Hareketi’ni daha yakın görmüş olabilirler. Ayrıca, Gülen Hareketi’nin siyasal yönünün ve ABD doğrultusunda politikalarının da farkındalar. Gülen’e 2008’de “sürekli oturma ve çalışma izni” anlamına gelen yeşil kart-green card verildi. Bu tarih önemlidir. Gülen 2006’da bu başvuruyu yaptı, Türkiye’nin yakından tanıdığı ünlü isimlerin de bulunduğu çok sayıda Amerikalı, (CIA eski yetkilisi Graham Fuller, yine CIA ilişkili George Fidas, ABD’nin eski Ankara Büyükelçisi Morton Abramowitz) kefalet anlamına gelen mektuplar yazarak, 2008’de Gülen’e “Olağanüstü yetenekli yabancı” sayılarak yeşil kart verilmesine yardımcı oldular. Bunların çoğu, Türkiye’yi bilen, politikalarını tanıyan ve Türkiye’nin ABD çıkarları doğrultusunda davranması yönünde analizler yapan, bazıları ünlü kimseler. Tabii daha bir sürü itibarlı, dini ve akademik ismin de mektubu vardı dosyada.<span class="dipp char-style-override-13" style="font-size:0.82em;"><a class="footnote-link" href="#footnote-225-95" id="footnote-225-95-backlink">95</a></span> Bu isimlerin bir kısmının ardında Amerikan hükümetinin olduğu ve referanslarıyla mahkeme sürecine etki yaparak Gülen’in ABD’de kalması yönünde siyasi anlamda bir karar verilmesini sağladıkları açıktır, çünkü savcılığın karşı iddiaları gündemdeydi. Mahkemenin karar aşamasında CIA ve Amerikan Savunma Bakanlığı Pentagon ile beraber adı geçen Rand Corporation adlı düşünce kuruluşu tam da o sırada “Türkiye’de Siyasal İslam’ın Yükselişi” raporu yayımlandı. 135 sayfalık raporda “Gülen hareketi hakkında oldukça olumlu görüşler dile getiriliyordu... Rapor Fethullah Gülen’in onursal başkanı olduğu, Rumi Forum’da tanıtıldı. Raporu kaleme alan Angema Rabasa, raporu yazma fikrinin Rumi Forum’un davetiyle gittiği Türkiye’de oluştuğunu açıklayarak, Gülen ile Rand Corporation arasındaki ilişkinin düzeyi hakkında da bilgi verdi.”<span class="dipp char-style-override-13" style="font-size:0.82em;"><a class="footnote-link" href="#footnote-225-96" id="footnote-225-96-backlink">96</a></span> Raporda başka ilginç saptamalar da var. Amerikalılar, Gülen ve hareketinin önemli siyasi kapasitesini ve Türkiye’de oynayabileceği rolü görmüşler diyebiliriz. Özellikle de RTE ve AKP iktidarıyla ilişkilerinin pek de istedikleri gibi gitmeyeceğini anladıklarında...</p>

      <p class="paragraf">Gülen, ABD dışişleri yazışmalarının sızdırıldığı Wikileaks belgelerine de konu oldu. Bu belgelerde çok ilginç bilgiler ve kanaatler var. Gülen için, Yahudi ve Ermenilerden destek mektupları verilmesi için yapılan görüşmelerin içerikleri de... Bu cemaatler, Gülen’e yeşil kart için yenilenen başvuruda, Amerikan mahkemesine sunulacak belgeler arasına girecek destek mektubu vermeye yanaşmazken, Vatikan ise destekliyordu. ABD büyükelçisinin Washington’a gönderdiği gizli yazışmasında, Gülen Cemaati hakkında Türkiye’deki kanaatler aktarılırken, “Bazı rakip cemaat ve tarikatlar Gülen’i satılmışlıkla suçlarken, bizim en iyi irtibatlarımız arasında olan başka bazı mütedeyyin Türkler de, bu hareketi ikiyüzlülüğün en son noktası olarak değerlendirmişti... Gülen hareketinin nihai niyetleri konusunda derin ve yaygın kuşkular hâlâ geçerli. Bu hareketin bünyesindeki çeşitli çevrelerin içine çektiği insanlar üzerinde uyguladığı baskıya ilişkin ipucu veren anekdotlara sahibiz... Bu gerekçeler, Gülencilerin polis teşkilatı dahil birçok devlet kurumuna sızmalarıyla birleştiğinde, yüzeyin altında çok daha katı bir çizginin, dünya çapında bir İslamcı yayılma propagandası misyonunun yattığına işaret ediyor.”<span class="dipp char-style-override-13" style="font-size:0.82em;"><a class="footnote-link" href="#footnote-225-97" id="footnote-225-97-backlink">97</a></span></p>

      <p class="paragraf">Evet, Amerikan Dışişleri Bakanlığı’na giden bilgiler ve yorumlar böyle gerçi ama bunlar Gülen’e yeşil kart verilmesini engellemiyor. Çünkü ABD’de Türkiye konusunda siyasi ve istihbarat alanında uzman önemli kişiler devrede.</p>

      <p class="paragraf">Yani, F. Gülen ve dünyaya yayılan hareketi ve etkisinin siyasi yönünü bütün bu gelişmeler vurguluyor. ABD yeşil kartla Gülen’i kabul ederken, şüphesiz siyasi varlığını ve rolünü de bu değerlendirmelerin önemli bir parçası olarak kabul ettiğinin varsayabiliriz.</p>

      <p class="bos"/>

      <p class="paragraf">Şimdi, Gülen Hareketi’nin ABD’deki etkili varlığına biraz bakalım... Çünkü Türkiye dışında ana gücü burada...</p>

      <p class="arabaslik-sol">2- ABD’nin 50 Eyaletinde Örgütlü, Kongre’de Etkili</p>

      <p class="paragraf">2010’da Fethullah Hareketi’ne mensup olan ve Amerika’da yaşayanlar, Türki Amerikan Birliği (Turkic American Alliance- TAA) çatısı altında birleşti. Gülen Hareketi’nin ABD’nin bütün eyaletlerinde örgütlü olduğu belirtiliyor. 50 eyalette, altı federasyonda, 200 kadar dernekte örgütlü güç, Amerikan siyasetinde de dikkate değer bir ağırlığa sahip. Birlik, her yıl başkent Washington’da yıllık düzenli toplantılar, galalar, çeşitli konularda konferanslar yapıyor. Bu toplantılara Amerikan Kongresi’nin yaklaşık yüzde 10’u, yani ortalama 50 kadar Kongre üyesinin katıldığı bildiriliyor. ABD’yi bilen Türk gazeteciler bu kadar çok sayıda milletvekili ve senatörün bu toplantılara katılıyor olmasını, “çok önemli” ve bugüne kadar daha eski Türk derneklerindan çok daha başarılı buluyor.<span class="dipp char-style-override-13" style="font-size:0.82em;"><a class="footnote-link" href="#footnote-225-98" id="footnote-225-98-backlink">98</a></span></p>

      <p class="paragraf">ABD’de gazetecilik yapan İlhan Tanır (<span class="char-style-override-2">Posta212</span> gazetesi Washington Temsilcisi), katıldığı bu toplantılarda soruyor: Neden bu kadar çok Kongre üyesi buradasınız? Aldığı yanıt ilginç: “Nasıl gelmeyelim, bu insanlar benim seçim bölgemde (seçildiği eyalette) düzenli olarak büroma geliyorlar, bize katkıda bulunuyorlar, ilgileniyorlar...”</p>

      <p class="paragraf">Cemaat üyelerinin Kongre üyelerini etkilemek için kullandıkları en önemli araçlardan başlıcası, tabii ki bağış. Özellikle seçim zamanı yapılan yüklü bağışlar, sürekli olarak bürolarına yapılan ziyaretlerle birleşince, Kongre üyeleri de bunlara bir noktada yanıt veriyor, galalarına geliyor, konferanslarda boy gösteriyor ve şüphesiz ki gerektiğinde de lobi yapıyor. Gülen Hareketi ABD’de “140 civarında özel olarak işletilen ama devlet bünyesindeki okula (charter schools)” sahip. İhaleye giriyor, devlet okullarının bakımını üstleniyor, inşa ediyor. Tabii bunları yapanlar, Cemaat’e yakın işadamları... Cemaat’in kendi açtığı okullar başka...</p>

      <p class="paragraf">2013 Ekim ayında Washington’da Ulusal Basın Merkezi’nde “Hizmet Hareketi ve Uluslararası Barış İnşası” konferansına “16 ülkeden 35 kadar akademisyen katılarak, Hareketin farklı yönlerini ele alan sunumlar” yapmışlar.</p>

      <p class="paragraf">2005 seçimlerinde örneğin “Hillary Clinton için para toplama (fundraising) yemeği” düzenleyerek siyaset dünyasında dikkatleri üzerlerine çekmişler. Cemaat’in önde gelenleri, Ramazan aylarında Beyaz Saray’a davet ediliyor, Başkan Obama ile farklı ortam ve toplantılarda yılda en az birkaç kez tokalaşıyor, dertlerini, Amerikan sistemi içerisinde, oyunun kurallarına uyarak, en üst katmanlara kadar anlatabiliyorlar. Şüphesiz, Cemaat’e yakın insanların tüm ABD’deki ekonomik faaliyetlerini de vurgulamalıyız. Siyasi-kültürel lobi faaliyetleri, bu ticari faaliyetleriyle örtüşünce, ortaya daha bir elle tutulur güç çıkıyor.</p>

      <p class="paragraf">Türkiye’de Cemaat şirketlerinin çatı örgütü TUSKON ile ABD’deki çatı örgütleri arasında işbirliği söz konusu. Avrasya ve Asya’ya yönelik konferansları ve iş girişimleri, aslında tam paraya ve işe odaklı Amerikalıların çok iyi anlayabilecekeri bir dil. Aynı şekilde Cemaat’e yakın şirketlerinin de bu dili çok iyi kaptıkları ve sürekli “paranın kokusu” peşinde koştukları görülüyor.</p>

      <p class="paragraf">Özellikle ABD’deki ticari ve siyasi pratiklerinde şunu çok net olarak gördüler ve öğrendiler: Para iktidar ve güç demektir, yani siyaset ve siyaseti etkileyen araçlar.</p>

      <p class="bos"/>

      <p class="paragraf">Hadi gelin, Cemaat’in başka bir temel büyüme politikasına daha bakalım... Bu yapıyı daha iyi anlayabilmek için...</p>

      <p class="arabaslik-sol">3- Gülen Hareketi: Bir Siyasi Büyüme Stratejisi Olarak Büyük Güçlerle İşbirliği ve Destekçilik</p>

      <p class="paragraf">Gülen Hareketi’nin siyasi gelişme-yayılma stratejisini anlamak için, liderlerinin “Otoriteye karşı geldiler. İsrail ile anlaşmalıydılar, yanlış yaptılar” sözleri yeterince açıklayıcıdır ve RTE ile ilk önemli farklılığını bu sözlerle ortaya koymuştur. Büyük güçlerle çatışma, yanlarında dur, onların kanatları altında büyü ve genişle, Gülen’in ana stratejisidir. ABD için de bu böyle, bir zamanlar TSK ve siyasi partiler için de...</p>

      <p class="bos"/>

      <p class="paragraf">“<span class="char-style-override-12">Fethullah Gülen</span> ‘Otoriteye karşı geldiler. İsrail ile anlaşmalıydılar, yanlış yaptılar, İHH’yı da ilk kez duydum’ dedi!..” Cemaat’in ABD küresel siyasetinin kanatları altında büyüdüğünü analiz eden 2010 Haziran başında yayımlanan yazım bu cümleyle başlıyordu.<span class="dipp char-style-override-13" style="font-size:0.82em;"><a class="footnote-link" href="#footnote-225-99" id="footnote-225-99-backlink">99</a></span> Konu, iktidarın İHH (İnsani Yardım Vakfı)’nın kiraladığı Mavi Marmara gemisiyle Gazze’ye yardım çıkartması yapmaya kalkışmasıydı... Sonra bildiğimiz felaket gelecekti ve İsrail’in baskınıyla dokuz Türk öldürülecekti (31 Mayıs 2010). Gülen Cemaati de yukarıya aldığımız “Otoriteye karşı geldiler...” sözleriyle AKP iktidarını ve tabii Recep Tayyip Erdoğan’ı eleştiriyordu.</p>

      <p class="paragraf">Cemaat ile AKP hükümeti arasındaki ilk önemli ayrılık noktalarından biridir Gazze’ye İsrail’in uyarısına rağmen yardım götürülüşü. Burada iki ayrı güç kristalize olmaktadır; bir yanda ABD’nin küresel politikalarını savunan Gülen ve cemaati, öte yanda ise İslam dünyasının liderliği rolüne (veya imamlığına) oynamaya başlayan Recep Tayyip Erdoğan. RTE, İsrail’e karşı Filistin savunuculuğuna soyunarak, Arap halkları arasında itibarını yükseltmektedir. Aslında İsrail’e karşı en büyük çıkışını, “Mavi Marmara Gazze Çıkartması”ndan 15 ay kadar önce, 29 Ocak 2009 tarihinde, İsviçre’nin Davos kentinde düzenlenen Dünya Ekonomik Forumu’nda, tartıştığı İsrail Cumhurbaşkanı Şimon Peres’e yönelik o ünlü “One Minute” sözleriyle yapmıştı ve Peres’i “siz çocukları öldürmesini iyi bilirsiniz...” nutkuyla suçlamıştı. Aslında İsrail, RTE’den, “One Minute”ın intikamını, Gazze’de Mavi Marmara kanlı baskınıyla aldı, bile denebilir!</p>

      <p class="paragraf">Gülen Hareketi’nin siyasi gelişme-yayılma stratejisini anlamak için, liderlerinin “Otoriteye karşı geldiler. İsrail ile anlaşmalıydılar, yanlış yaptılar” sözleri yeterince açıklayıcıdır ve RTE ile ilk önemli farklılığını bu sözlerle ortaya koyacaktır. Ayrıca bu sözler, Gülen Hareketi ile Erdoğan arasındaki derin farklılığı, karşımızda iki ayrı hareketin, iki ayrı siyasi gövdenin ve iki ayrı başın bulunduğunun, et ile tırnak gibi olmadıklarının ilk net işaretiydi. Bu yazıdaki saptama, sonraki dört yıla damgasını vuracak ve gelişmeleri doğrulayacak şu yargıyla sona eriyordu: “Gülen, AKP ile giderek yol ayrımına gelecektir! Kaderler farklıdır ve herkes kendi kaderini kendi çizmektedir...”</p>

      <p class="paragraf">Gülen Hareketi, küresel yayılma politikasını, ABD’nin şemsiyesi altında geliştirdi. ABD ile hemen hiçbir küresel sorunda çatışmadı, dahası destekçi oldu. ABD’nin İsrail politikasıyla, Ortadoğu politikasıyla, genel hatlarıyla uyumlu oldu. RTE’nin İsrail karşıtı Ortadoğu politikasını savunmadı. ABD, RTE’nin Ortadoğu ve İsrail politikasından derin rahatsızlık duyuyordu. İsrail ile çatışması, Arap dünyasında liderlik rolüne soyunması, daha sonra Irak, Suriye ve Mısır politikalarındaki farklılıklar iyice ortaya çıkacaktı.</p>

      <p class="paragraf">Gülen’in ABD’ye sığınması, onun şemsiyesi altına girmesi, orada büyüyerek gelişme politikası, düşünce olarak 1997 öncesine gider. O tarihte çıkmakta olan bir gazetede yayımlanan söyleşide “ABD dünya gemisinin kaptanıdır” demişti...<span class="dipp char-style-override-13" style="font-size:0.82em;"><a class="footnote-link" href="#footnote-225-100" id="footnote-225-100-backlink">100</a></span> Sadece bu kadar değil, şu sözler de ona ait:</p>

      <p class="paragraf">“Amerika şu andaki konum ve gücüyle bütün dünyaya kumanda edebilir. Bütün dünyada yapılacak işler buradan idare edilebilir... Amerika hâlâ bu dünya gemisinin dümeninde oturan bir milletin adıdır... Amerika daha uzun zaman dünyanın kaderinde çok önemli rol oynayacaktır. Bu realite kabul edilmeli. Amerika gözardı edilerek şurada burada bir iş yapılmaya kalkılmamalı... Amerikalılar istemezlerse kimseye dünyanın değişik yerlerinden hiçbir iş yaptırmazlar..Şimdi bazı gönüllü kuruluşlar dünya ile entegrasyon adına gidip dünyanın değişik yerlerinde okullar açıyorlarsa, bu itibarla, mesela Amerika ile çatıştığınız sürece bu projelerin gerçekleştirilmesi mümkün olmaz.”</p>

      <p class="bos"/>

      <p class="paragraf">Henüz 1997’de bunları söylediğine göre, Gülen’in uzun vadeli bir stratejiyle ABD’ye göçe karar verdiği ve yayılma stratejisini ABD’de, bu küresel gücün kanatları altında ve onunla birlikte gerçekleştirmeyi belirlediği söylenebilir. Gülen ülke dışında ilk okullarını da 1992’de açtığına göre, aslında “yayılma stratejisini” okullar aracılığıyla planladığı da açık. Türkiye’de “Altın Nesil” stratejisinin başarıyla geliştiğini görünce, bunu ülke dışına yaymaya karar verdiği anlaşılıyor. Ayrıca “Altın Nesil” stratejisinin, toplum ve işverenler arasında büyük yankı bulduğu ve muazzam para toplamanın da “altın anahtarı” olduğunu söyleyebiliriz. Gülen’e inanan yığınların eğitimle ve en iyi eğitimi almış insanlarla toplumun ve ülkenin kurtarılabileceğine ve dünyada öne fırlayabileceğine de gönülden inandıklarını görüyoruz. (Aslında doğru bir saptamadır bu!). Bu ara nottan sonra yeniden ABD’ye göç meselesine dönelim:</p>

      <p class="paragraf">Gülen, ayrıca, bu sözleri 28 Şubat 1997 “Post Modern Darbe”sinden sonra söylüyor. Askerler işbaşındadır, ülke içinde yayılmasının ve göze hoşgörünme politikalarının da sonuna geldiğini görmüş olabilir. Yeni bir kulvar açma zamanı gelmiştir. ABD’ye göçte “hastalık”, bahane olarak duruyor. Bu sözlerin ardında, ABD ile Gülen Cemaati arasında zımni bir işbirliğini, karşılıklı çıkarların varlığını da görebiliriz. ABD ile hiç çatışmadan, işbirliği içinde okullar açılmakta... ABD’nin kontrolünden bile bahsedebiliriz. Aslında küresel bir hareket oluşturmanın yolu olarak da görülüyor... ABD ile böyle bir ilişkiyi baştan kabul ederseniz, şüphesiz size türlü çeşitli yollar açılabilir. Belki de, bu işbirliği, Ergenekon, Balyoz vb. gibi esas olarak TSK’yı bertaraf etmeye kadar da uzanmıştır. Zaten bu konuda yoğun yorumlar ve işaretler vardır.</p>

      <p class="arabaslik-sol">“Kenan Evren Cennetliktir”</p>

      <p class="paragraf">Gülen, genellikle gelişme, büyüme, yayılma stratejisini, büyük iktidar odaklarıyla çatışmama, iktidar odaklarıyla uzlaşma yanlısı bir siyasete dayandırır. Gülen, <span class="char-style-override-12">12 Eylül 1980 darbecilerinin de karşısına çıkmadı.</span> Hatta, Kenan Evren’i “cennetlik” gösterdi. Cüneyt Arcayürek’e göre<span class="dipp char-style-override-13" style="font-size:0.82em;"><a class="footnote-link" href="#footnote-225-101" id="footnote-225-101-backlink">101</a></span> Fethullah Gülen, din derslerini zorunlu kıldığı için “Kenan Evren <span class="char-style-override-2">bu</span> hareketiyle cennetliktir” dedi. Gülen, 12 Eylül generallerinin özel korumasına mazhar oldu. Kenan Evren’in Gülen’in vaaz kasetlerini dinlediği belirtilir. 12 Eylül tutuklamalarında Gülenciler hiç yok gibidir. Gülen, darbeyi önceden haber alan insanlardan biridir. Darbe olduktan hemen sonra yazdığı ünlü “Son Karakol” başlıklı yazıda “Ümidimizin tükendiği yerde, Hızır gibi imdadımıza yetişen Mehmetçiğe, istihâlelerin son kertesine varabilmesi dileğimizi arz ediyoruz” demiştir.<span class="dipp char-style-override-13" style="font-size:0.82em;"><a class="footnote-link" href="#footnote-225-102" id="footnote-225-102-backlink">102</a></span> Gülen hareketinin orduya çok önem verdiğini görüyoruz. Ordu içinde örgütlenme, Gülen yayılmasının çok önemli bir parçasıdır. 12 Eylül 1980 darbecileri Gülen’i koruyup kollamışlardı. Daha sonra ise Gülenciler, Ordu’da demokrat ve Kemalistlerin tasfiye edilmesiyle kendi adamlarına yol açacak Ergenekon ve Balyoz darbelerinin de başlıca kotarıcıları olacaklardır. Demek ki zaman artık onlar için olgunlaşmıştır.</p>

      <p class="paragraf">Gülen Hareketi, ülkenin en büyük gücü olan TSK’yı karşısına almamaya, hatta onunla birlikte hareket etmeye özen gösteriyordu. Bu tutum, “büyük güçlerle çatışma, yanlarında dur, onların kanatları altında büyü ve genişle” politikalarına uygundur. Gülen, “darbe olmasaydı Türkiye komünistlerin eline geçecek ve dinsizleşecekti” benzeri görüşleriyle de askerlerle siyasi gönül ve ideolojik bağlantı kurmaktadır. Demek ki Gülen’e göre, tıpkı bir zamanlar Celal Bayar gibi, “Komünizm bir gece ansızın gelebilirdi...” Çünkü, “Eğer Silahlı Kuvvetler halletmeseydi, durum kendiliğinden milletin silaha karşı silah kullanması noktasına gelecekti, Çünkü Türk halkı komünist ihtilale karşı direnmese, o takdirde Müslüman Türkiye ortada kalmayacaktı.” 12 Eylül 1980 darbesinde solcular, ülkücüler, hatta CHP dahil diğer sağ merkez partilerin hepsi kaybeder, parçalanıp güç yitirirken, Gülen Hareketi kendini korumuş hatta güç toplamıştır. Tıpkı diğer siyasi İslamcılar gibi.</p>

      <p class="paragraf">Gülen’in benzer tutumunu, 28 Şubat 1997’te TSK’nın müdahalesi ile Erbakan’ı iktidardan uzaklaştırma sürecinde de görüyoruz. O yıllar Gülen, kamuoyunda çok konuşulan, “yıldızı parlayan” bir Cemaat önderi ve siyasi liderdir! Gözler üzerindedir ve okulları tartışma konusudur. Gülen’in bu süreçte de, o sırada ön planda olan askeri komuta heyetiyle iyi ilişkiler içine girdiği görülüyor. Gülen, müdahaleye “Postmodern darbe” adını koyan ve o sırada sürekli sahnede olan general Çevik Bir’e “Genelkurmayımızın çok değerli İkinci Başkanı, Sayın Komutanım, Değerli Komutanım...”, hitaplarıyla, kendi adıyla anılan okullarla ilgili bir mektup yazıyor:</p>

      <p class="paragraf">Atatürk gibi, bir enkazın üzerinde büyük bir devlet kurmuş askerî, siyasî ve idarî bir dâhî bile, “Benim nâçiz vücudum elbet bir gün toprak olacaktır. Fakat Türkiye Cumhûriyeti, ilelebed pâyidâr kalacaktır” derken, vatan, millet ve ülkeye hizmet aşkı tıpkı İstiklâl Harbimiz yıllarında olduğu gibi şahlanan insanımızın ortaya koyduğu bir hizmetin (okulları kastediyor, ob)... bu okullarla alâkam, sadece bir teşvik, bir çağrı ve bazılarının yanlışlıkla hakkımda taşıdıkları hüsn-ü zannı ülkeme ve devletime hizmet adına bir kredi kartı gibi kullanmaktan ibarettir... Batı, Rönesansını ilme ve sanata açılarak yaptığı ve dünya devletleri arasında geri planda kalışımızın en büyük üç sebebi cehalet, fakirlik ve tefrika olduğu için, cemaati her defasında çocuklarını okutmaya, bilhassa müsbet ilimlerle zihinlerini aydınlatıp, bağnazlıktan ve hurafelerden<br/>
      kurtulmaya, çalışıp kazanmaya ve devletimize ve kanunlara bağlılık içinde iç bütünlüğümüzü korumaya çağırdım... Türkiye Cumhuriyeti’ni koruma ve kollama vazifesini deruhte etmiş şanlı ve kahraman ordumuzun seçkin ve şerefli bir mensubu ve Genel Kurmayımız’ın İkinci Başkanı olarak, ne zaman, nerede ve ne şekilde arzu buyurursanız bu okulları şereflendirebilir ve her türlü teftişi yapabilirsiniz...<span class="dipp char-style-override-13" style="font-size:0.82em;"><a class="footnote-link" href="#footnote-225-103" id="footnote-225-103-backlink">103</a></span></p>

      <p class="bos"/>

      <p class="paragraf">Bu alıntıyı yapmamın nedeni, o dönemin siyasi gücünü (asker!) ilk elde tarafsızlaştırmaya, sonra da Ordu’nun genel ideolojik ve siyasi bakışıyla bütünleşmeye yönelik politikasını görünür kılmak. Dahası var: Gülen iki ay sonra da 18 Nisan 1997’de <span class="char-style-override-2">Hürriyet</span> gazetesinin manşetine “Beceremediniz, artık bırakın” sözleriyle oturacaktı. Tabii, Erbakan ve hükümetini kastediyordu! Kanal D’deki açıklamalarında Refah-Yol Hükümeti’ne “Emaneti iade edin” diyecekti. Bu dönemde “asker daha demokrat”, “hata yapsalar bile sevap alırlar” demeçleri çok konuşulacak ve temmuzda, Erbakan sonrası kurulan Mesut Yılmaz hükümetini “hayırlı olsun” sözleriyle karşılayacaktı.</p>

      <p class="paragraf">Bunlar, ana iktidar gücü olarak gördüğü askere desteğin açık ifadeleriydi. Zaten 28 Şubat sürecini de kendisi ve cemaati büyük hasar almadan atlatacaktı. 1999’da da Amerika’ya yolcu olacaktı.<span class="dipp char-style-override-13" style="font-size:0.82em;"><a class="footnote-link" href="#footnote-225-104" id="footnote-225-104-backlink">104</a></span></p>

      <p class="paragraf">Gülen hareketi AKP ile işbirliği döneminde altın çağını yaşadı dedik... Haksızlık etmeyelim. Bunda, ABD’ye göç etmesinin de aynı ölçüde etkisi oldu diyebiliriz. ABD ile ilişkileri, buldukları destek, güvenli koşullarda yaşamak ve Pensilvanya’nın gazeteci- işadamı, akademisyen, politikacılar için adeta bir hac yerine dönmüş olması, ayrıca Pensilvanya’nın yarattığı gizem ve çekicilik, Gülen hareketini yaydı ve genişletti.</p>

      <p class="paragraf">Tabii, Gülen Hareketi’ne “biat”ta, Ergenekon, Balyoz ve Odatv davalarındaki amansız tutumlarının yarattığı korku ve endişe, “acaba benim de başıma bir şey gelir mi” düşünce ve duygusu da önemli rol oynadı: “Koskoca Orduya bunu yapabilenler, acaba bana ne yapmaz...” Hiç unutmayalım, polise, istihbarata ve yargıya sahip olanlar, insanlar ve toplum için en yıkıcı gücü de ellerine geçirmiş olurlar. Pek çok insanı kendisi olmaktan çıkartır, kendisini inkâr ettirir ve boyun eğdirir. Pek çok kişide “adaptasyon”, yerli yersiz ortama uyum sağlama yeteneği, bence insanı daha sonra on paralık eden sonucuna bakılacak olursa, gereksiz yere son derece gelişmiştir! Bunu en yakınımızdaki insanlarda bizzat gördüm ve yaşadım.</p>

      <p class="arabaslik-sol">Gülen’in Büyümesi</p>

      <p class="paragraf">Gülen Hareketi’nin kökleri Said Nursi’ye Nurcu harekete dayanırken, Erbakancılar, Recep Tayyip Erdoğan, Gül ve arkadaşları Nakşibendi tarikatına mensuplar. Bu tarikatın Nurculuk kolundan yürüyen Gülen, hepsini silip süpüren, kendi adıyla anılan büyük bir cemaat (Gülencilik) kurmuştur. Tarikat ve cemaatler tarihi, hep güçlü “din adamları”yla yazılmıştır ve zaten cemaatler-tarikatler kişilerin adlarıyla anılırlar. Dine getirdikleri dünyevi yorum veya yeni gibi görülen anlatımlarla ve açılımlarıyla büyüdüler.</p>

      <p class="paragraf">Şunu da belirtelim: Tarikat- cemaat ilişkileri, insanların yoğun ihtiyaç duydukları “bir yere aidiyet” duygu ve ihtiyacı üzerinde gelişir. Kapitalistleşmesi, siyasetin ve devletin inayetine bağlı olarak gelişen ve aydınlanma devrimini gerçekleştirememiş, dolayısıyla bağımsız ve özerk yurttaş kimlikleri olgunlaşmamış bizim gibi ülkelerde, özellikle de İslam dünyasında, cemaatleşerek dayanışmanın ve böyle varoluş biçiminin verimli bir zemini-toprakları vardır. Devletin, toplumun, insanların içinde yaşadıkları çevresel ilişkilerin yurttaşlara veremediğini, cemaatler veriyormuş gibi algılanır. Siyasi yönü güçlü Gülen gibi cemaatler ayrıca kendisine inananları, devlet ve özel sektörde itibarlı işlere de yerleştirerek, insanların aradığı maddi bir gerçekliğe de yanıt veriyorlar.</p>

      <p class="paragraf">Gerçi diyeceksiniz ki, kapitalist dünyada da özellikle mason örgütleri, Rotaryen ve Lions gibi kulüpler de, yola çıkışları çok farklı olmasına rağmen, son tahlilde özgür yurttaşların bir tür dayanışma-işbirliği biçimleri değil mi? Cemaatleşmede birleştirici hamur olarak kullanılanın ise “din etkeni” olduğunu unutmayalım.</p>

      <p class="paragraf">Gülen’in büyütme ve küreselleştirme poltikaları eskilerinden çok farklıdır ve çok dünyevidir. Ayrıca çok da siyasidir ve yeni bir toplum kurma önerisine sahipitir. Gülen, Erbakan ile başlayan siyasi farklılığını AKP-RTE’ye karşı da koruyacaktır. Gülen Cemaati’nin, AKP ile ilk başlarda sorunsuz bir ittifak kurmasını da, “<span class="char-style-override-12">güçlü iktidarlarla hep işbirliği yap ve büyü</span>” politikasına rahatça bağlayabilirsiniz. Nitekim, Cemaat’in hem küresel güç ABD’ye dayanması hem de Türkiye’de AKP ile kurduğu büyük iktidar ittifakı, varlığının en güçlü zamanlarını yaşaması sonucu doğurdu.</p>

      <p class="arabaslik-sol">AKP Neden Bu Kadar İmkân Tanıdı?</p>

      <p class="paragraf">Burada temel bir soru var: Acaba Recep Tayyip Erdoğan ve AKP, neden Fethullah Gülen ve Cemaati ile bu kadar yoğunu bir işbirliği ilişkisi içine girdi, devletin bütün imkânlarını onlara açtı?</p>

      <p class="paragraf">Nakşibendiler ile Nurcular arasında, “Kemalist devleti” yıkmada işbirliği yapma, siyasal İslamın -ve bunun toplumsal ifadeleri olan cemaatlerin- ittifakıyla, tamamen kendilerine ait olacak yeni bir devlet ve toplum oluşturma zorunluluğu mu? Cemaat’in, devlet ve toplumda etkin konumu ve seçmen üzerinde varsayılan etkisi, oy potansiyeli mi? Cemaat sermayesinin giderek büyümesi ve işbirliği zorunluluğunun ortaya çıkması mı? Yoksa ABD yönetim çevrelerinin, özellikle 2005’ten sonra, Cemaat ile işbirliği yapması için AKP’nin etkin çevrelerine tavsiyesi mi?</p>

      <p class="paragraf para-style-override-17"><span class="char-style-override-16">Araştırılması gereken konular..</span></p>

      <p class="arabaslik-sol">Gülen-Ecevit İlişkisi</p>

      <p class="paragraf">Büyüyen güçlerle ittifak politikasını bitirmeden, Bülent Ecevit ile Fethullah Gülen Cemaati arasındaki yakın ilişkiyi de bu bağlamda değerlendirmek gerekir. Ecevit, siyasette önemli ve iktidar olma potansiyeli yüksek bir politikacıydı. Gülen, genellikle toplumda ve siyasette bütün etkili kişilerle ilişki kurmayı Cemaat politikası olarak kabul etmiştir. Askerden, sağdan veya soldan... Örneğin 90’lı yıllarda Gülen, İlhan Selçuk ile görüşmek istemişti. İlhan Selçuk, Cemaat’in bu temas arayışlarını birkaç kez bize dile getirmişti. Faruk Mercan’a göre, İlhan Selçuk bu görüşme talebine evet demiş, ancak ziyaret gerçekleşmemiş. O dönemde Gülen Cemaati üzerine kitaplar yazan ve medyada Gülen’e en büyük muhalefeti sürdüren ise Hikmet Çetinkaya idi ve Gülen ile böyle bir ilişki kurulmasına karşı olması da doğaldı. Çetinkaya, Ergenekon, Balyoz, Odatv süreçlerinden itibaren köşesinde Gülen konusunu ele almadı, hatta 2011’de Gülen Cemaati ile bir görüşme yaptı.<span class="dipp char-style-override-13" style="font-size:0.82em;"><a class="footnote-link" href="#footnote-225-105" id="footnote-225-105-backlink">105</a></span> Ancak şunu da belirteyim: İlhan Selçuk, Gülen ile görüşebilirdi, ama bu görüşme Gülen’i “kabul etmesi” anlamına gelmezdi. Çünkü Selçuk, kendi varlığının, düşüncelerinin en iyi fikri takipçisiydi!</p>

      <p class="paragraf">Gülen toplumun etkin güçlerine açılımını esas 1990’lı yıllarda yapmıştı. Faruk Mercan, Fethullah Gülen kitabının giriş bölümlerinde, Gülen’in sevilen sanatçılarla, işadamlarıyla (Koç dahil) ilişkilerinden örnekler verir. Gülen, <span class="char-style-override-2">Hürriyet</span>’i ziyaret eder, burada tanıştığı Oktay Ekşi ve eşi Aysel Ekşi’yi, Halit Refiğ, Ali Saydam ve eşleriyle birlikte yemeğe davet eder. Bu yıllarda geniş bir gazeteci grubu, Hasan Cemal’den Tufan Türenç’e Zafer Mutlu’ya kadar, Gülen’in misafiri olurlar. Gülen, soruları yanıtlar, güçlü bir halkla ilişkiler gurusu gibi çalışır. Gülen, cemaati üzerinde dolaşan soru işaretlerini, endişeleri vb. böyle çıkışlarla aşma ve masumiyetini, topluma hizmete odaklandığını gösterecek girişimlere önem verdi.</p>

      <p class="paragraf">Bülent Ecevit ile Gülen arasındaki ilişki 1995’lerden sonra gelişti. Ecevit, Gülen’in okullarını beğeniyor, övüyor ve Gülen Cemaati’ni diğer cemaatlerden ayırıyordu. Cemaat’in içinden gazeteci-televizyoncu Faruk Mercan Fethullah Gülen’in hayatını anlattığı kitapta, Bülent Ecevit ile ilgili bölümde şöyle diyor:<span class="dipp char-style-override-13" style="font-size:0.82em;"><a class="footnote-link" href="#footnote-225-106" id="footnote-225-106-backlink">106</a></span></p>

      <p class="paragraf">Ankara Devlet Güvenlik Mahkemesi savcısı Nuh Mete Yüksel’in, Gülen hakkında soruşturma açtığına dair bazı haberler İstanbul’a ulaşmaya başladı... Gülen’e telefon açan Bülent Ecevit; “Sağlığınız çok önemli... Sizinle ilgili böyle bir soruşturma olsa haberimiz olurdu. Lütfen tedavinizi aksatmayın ve Amerika’ya gidin...” dedi... Gülen’in Amerika’ya gitmesinde en etkili nedenlerden biri Ecevit’in telefonuydu... Fethullah Gülen 2007 yılında Amerika’da kaldığı evdeki bir öğlen yemeğinde Bülent Ecevit’i şöyle andı: “Ecevit hayatı boyunca oruç tutmadı... Namaz kılmadı ama inancı sağlamdı... Sosyal demokrat bir zeminde doğdu ve İsmet İnönü’ye ortanın solu dedirtti... Okullara çok sahip çıktı... İşin büyüklüğünü sezmişti... Önüne bir dosya getirildiğinde elinin tersiyle itti... Eğer ahirette Allah bana şefaat etme imkânı verirse, bunu ilk önce Ecevit için kullanırım.”</p>

      <p class="paragraf">Rahşan Ecevit ise, <span class="char-style-override-2">Habertürk</span>’te yayımlanan bir söyleşide, özetle şunları söyledi: “Gülen ve çevresindekiler bizimle hep görüşmek istedi. Bülent onlarla görüşmemişti. Bir gün evde kapı çaldı, bir açtık, Fethullah Gülen’di, kendisine şaşkınlıktan elimi uzattım, Gülen de elini çekmedi. Bülent Ecevit, Gülen’le randevusuz geldiği için kapı aralığında görüştü..”<span class="dipp char-style-override-13" style="font-size:0.82em;"><a class="footnote-link" href="#footnote-225-107" id="footnote-225-107-backlink">107</a></span> Ama Faruk Mercan, Gülen’in evde ağırlandığını, Ecevit’in eliyle çay servisi yaptığını, Gülen’in evin sadeliğini dikkat çekici bulduğunu, masada ise Ecevit’in okuduğu bir Gülen kitabının olduğunu yazar. <span class="char-style-override-2">Hürriyet</span> bu görüşmeyi yayımlar. Ecevit’in en çok yüzlerce Cemaat okulunda fen dersleri okutuluyor olmasından etkilendiği vurgulanır.</p>

      <p class="paragraf">Bundan sonra Gülen ile Ecevit arasında iki görüşme daha yapılır, sonuncusunda Ecevit artık başbakan yardımcısıdır. CHP’li Adnan Keskin ise Ecevit’i “Gülen’in müridi” olarak görmektedir. Ecevit’in, liderliğini yaptığı koalisyon hükümeti döneminde, 1999’da, Milli Güvenlik Kurulu toplantısında Gülen ve okullarını savunduğu bilinir ve yazılır. O sırada, “postmodern darbe”nin iktidar üzerinde etkisi sürmekteydi ve askerler “28 Şubat 1000 yıl sürecektir” düşüncesindeydi. Ama, Gülen’in devlette ve hükümet içinde koruyucuları olduğu açık seçik görülüyor. Kurumsal olmasa bile, bireysel temelde, bazı subayların da Gülen’e ilgisi inkâr edilemez. 28 Şubat’ın Gülen ve Cemaati’ne görülen önemli bir zararı olmadığı söylenebilir, her ne kadar Cemaatçiler bu eylemden çok zarar gördüklerini yazsalar bile!</p>

      <p class="paragraf">Ordu ile ilişkiyi sonra yazacağız, şimdi Ecevit-Gülen ilişkisini tamamlayalım:</p>

      <p class="paragraf">Bu ilişkinin, Cemaat’in seçimlerde Ecevit’i desteklediğine ve 1997 seçimlerinde iktidara gelmesinde etkili olduğuna ilişkin yaygın bir görüş vardır. Fakat, Cemaat’in seçmen oyunun düşüklüğü 2014 yerel seçimlerde ortaya çıktığına göre, “Gülen Ecevit’i iktidara taşıdı” iddiasının hayalden ibaret olduğu ve Cemaat tarafından el altından pompalandığı söylenebilir. Faruk Mercan da bu soruyu soruyor ve Gülen’in bugüne kadar “hiçbir parti için oy verin çağrısı yapmadığını” anımsatıyor. Ecevit-Gülen ilişkisi üzerine ararsanız epey malzeme bulursunuz... Burada kısa geçiyorum.</p>

      <p class="paragraf">Ama şunu belirtelim ki, Gülen- Ecevit arasındaki ilişki, Ecevit’ten sonra, Gülen-Baykal ilişkisine adeta transfer olacaktır. Acaba Baykal da, Cemaat oyunun CHP’yi iktidara taşıyacak bir potansiyele sahip olduğuna mı inanıyordu? Baykal sonrası, Kılıçdaroğlu döneminde de CHP’nin etkin yerlerinde bulunan, özellikle CHP’ye sonradan geçen politikacılar arasında Gülen Cemaati’ne bir sempati görülmektedir. Burada CHP-Gülen ittifakından bahsetmek yerine, Cemaat’ten destek alarak, bir iki puan oy alarak yükselme ve “başarılı olma” arzusu görülmektedir. Gülen Cemaati’nde güçlü sol karşıtlığını unutmamak gerekir. Din ve ahlakı cemaatleşme ekseninin temelinde tutan bir siyasal hareketin, solcuları dinsiz imnansız nitelemesi gelenekseldir!</p>

      <p class="paragraf">Kopmayalım öyküden...</p>

      <p class="paragraf">Gülen ABD yolcusu dedik; 1998’de, gittikten kısa bir süre sonra ATV’de yayınlanan, elde edilen veriler değerlendirildiğinde büyük ölçüde Ordu’dan sızdırıldığı kanaati uyanan “devletin kan damarlarında dolaşacaksınız...” kaseti kıyameti kopartacaktı. Bu olaya bakmadan geçmeyelim, çünkü Gülen ile devlet ve toplum ilişkisinde bir kilometre taşıdır.</p>

      <p class="arabaslik-sol">“Esnek Olun, Sivrilmeden Can Damarları İçinde Dolanın”</p>

      <p class="paragraf">Bu sözleri Gülen, Cemaat üyelerine dağıtılmak üzere hazırlanan ve devlet kurumlarında nasıl yayılacaklarını ve nasıl davranmaları gerektiğini vaazeden bir kasette söylüyordu. Kaset 18 Haziran 1999’da ATV kanalında yayınlanınca Gülen’in sözleri Türkiye çapında büyük olay oldu, kaset yayınlandığında Gülen ABD’ye gitmişti.</p>

      <p class="paragraf"><span class="char-style-override-12">Ayşenur Arslan</span>, kasetin yayınlandığı 1999’da ATV’de, Haber Merkezi Müdürü Ali Kırca’nın ekibindeydi. Kaset üzerine daha sonra şunları yazacaktı: “Görüntüden, kameranın, Gülen’in bilgisi ve elbette rızasıyla orada olduğu anlaşılıyordu. Tahminen 20 kadar kişiye bir konuşma yapıyordu. Ancak yine tahminen, o kaset çoğaltılıp çok daha fazla sayıda kişiye ulaştırılacaktı. Kamera bunun için vardı. Fethullah Gülen de, Türkiye’nin pek çok köşesine ve hatta belki yurtdışına ulaşacak mesajında hedeflerini anlatıyordu. Gizli kamera çekimi değil... Gülen, kandırılarak konuşturulmuş değil.. Kaset ondan ya da o mekândan çalınmış değil...”<span class="dipp char-style-override-13" style="font-size:0.82em;"><a class="footnote-link" href="#footnote-225-108" id="footnote-225-108-backlink">108</a></span></p>

      <p class="paragraf">Şimdi o ünlü konuşmaya bakalım, sonra konuşma için notlar düşeceğiz..</p>

      <p class="arabaslik-sol">Gülen’in Ünlü Konuşması</p>

      <p class="paragraf"><span class="char-style-override-12">İslami gelecek adına iki hedef Adliye ve Mülkiye:</span> Arkadaşlarımızın mevcudiyeti İslami geleceğimiz adına bu işin garantisidir. Bu açıdan Adliye, Mülkiye veya başka hayati bir müessesede bizim arkadaşlarımızın mevcudiyeti öyle ferdi mevcudiyetler şeklinde ele alınıp öyle değerlendirilmemelidir. Yani bunlar gelecek adına bizim o ülkelerde garantimizdir. Bizim varlığımızın bunlar nabzıdır. Bu alanda varlığımızın teminatıdır. Bu ölçüde ve eğer şimdiden mevcut olanlar mevcudiyetini koruyamazsa, arkadan gelenlerin mevcudiyetini koruyamayız veya korumada şimdi onları kazanmaya çalıştığımız gibi zorlanırız.</p>

      <p class="paragraf"><span class="char-style-override-12">Zayiata meydan vermeyin</span>: Daha bunun neye ihtiyacı var, nasıl takviye edilmeli, bu demeli, sürekli o araştırılmalı, daha bir takviye edilmeli, fakat mevcuttan da bir ölçüde taviz verilmemeli derken yani fevkalade korumaya alınmalı, katiyyen zayiata meydan verilmemelidir. Bu açıdan bizim ister bu dairede, ister diğer dairede arkadaşlarımızın korunması çok önemlidir. Bu koruma mevzuunda işte arz ettiğim gibi belki işin esnekliğinden istifade edilebilir.</p>

      <p class="paragraf">Esnek olun, sivrilmeden can damarları içinde dolanın. Bu açıdan, bir taraftan bu kanun ve kuralları kullanma, biraz önce anlattığım esneklik içinde, diğer taraftan bir kanun ve kural adamı olma imajını uyarmak, yani harfiyen riayet ediyor bunlar denmeli, denmeli ki muntazam terfilerin arkasında bir ölçüde bu vardır. Ve sizin ileriki dönemde daha hayati, daha önemli yerlere gelmenizin arkasında da bu vardır.</p>

      <p class="paragraf">Yani sivrilmeden mevcudiyetinizi hissettirmeden çok ilerilere gitmek, iş de bu iki müessesede olduğu gibi hayati dinamik bir kısım müesseselerde söz konusudur. Ta ilerilere gitme, böyle can damarları içinde dolaşma ve eğer dönülüp gelinecekse yara alınmadan hissettirmeden dönüp geriye gelme meselesi geleceğimizin adına çok esaslı hususlardır.</p>

      <p class="paragraf">İstikbale yürümek için sistemin püf noktalarını keşfedin. Hâlâ bu sistem devam ediyor. Bu sistem içinde arkadaşlarınız istikbale yürüyeceklerdir. Öyleyse bu sistemin püf noktalarını keşfetmeleri lazım. Hava boşluğu gibi, bu meselenin bir yanıdır. Bir diğer yanı da ister Adliye’de, ister Mülkiye’de arkadaşlarımızın gittikleri yerlerde daha rahat iş yapmaları, tutulmaları, Kaymakam iseler Vali olmaları, sıradan bir hakim iseler takdir olunan bir hakim olmaları..., siyasi güçlerle ve bize yüzde yüz ters olan insanlarla açık bir diyaloğumuz olmasa bile böyle çatışmamalı.</p>

      <p class="paragraf">Fakat az buçuk aynı cephe sayabilecekleri, yani duygu ve düşüncelerimize, siyasi mülahaza ile bile sıcak bakan ve bizi terk etmeyen bir çevre içinde mülahaza edebileceğimiz siyasiler vardır. Refahtan bu günkü manası ile DYP’sine kadar uzanan bir siyasi yelpazedir. Bu insanlarla çatışmadan, onlarla aramızdaki farklı müşterekleri ortaya koyarak o çizgide münasebet tesisinde yarar vardır.</p>

      <p class="paragraf"><span class="char-style-override-12">Müslüman durmaz, koşamıyorsan yerinde zıpla:</span> Türkiye’de önümüzü kestiler. Yürüyemiyoruz, orada durgun sular gibi bir de gölleşme imajı uyandıracaksınız. Zorlayacaksınız, yerinde yürüyor gibi yapacaksın. Çünkü durmak, hem de durgunluk paslanma meydana getirir. Bu Mülkiye’de de, Adliye’de de her zaman söz konusu olur. Yürümeli, eğer biz tüm nabzı tuttuk, kalp dinledik. Baktık ki geriye adım attıracaklar, bence adım atmam beklerim, fırsat kollarım. Yani her şey bir oyundur. Kung Fu gibi bir oyundur. Taekwondo gibi bir oyundur. Yani her zaman insanın hasmını bir yumruk vurup yere yıkması şeklinde değildir. Bazen hasmımdan kaçmak bile çok önemli bir manevradır.</p>

      <p class="paragraf"><span class="char-style-override-12">Kuvvet dengesi yoksa kuvvete başvurmayın:</span> Çok iyi planlayacak, ona göre yürüyeceksiniz. Dışarıdan bizi korkaklıkla itham edeceklerdir. Allah bizim çaremize bakacak. Var olduğumuz, bu cepheye girdiğimiz, bu yola girdiğimiz günden itibaren hiç döneklik yapmış mısınız? İslam’a vefasızlık yapmış mısınız? Allah ve Resulü’nün karşısına çıkmış mısınız? Ona bakacaksınız, yani bu mevzuda fırsat bulup yola devam edeceksiniz. Yine orada o esnekliği gösterecek, geriye çekiliyor gibi yapacak, fakat adımlarınızı daha ileriye atıp gideceksiniz, işte bu herkes için, yani ister değişik şekilde resmi olsun, ister Mülkiye’de çalışan arkadaşlarımız olsun, ister Adliye’de çalışan arkadaşlarımız olsun herkes için söz konusudur bu.</p>

      <p class="paragraf"><span class="char-style-override-12">Fuzuli kahramanlık yerine ele geçirmeyi tercih ederim:</span> Bazı arkadaşlar bir takım cesaretli ruhları cesaretlendirmek, şecaatlendirmek, bir takım ruhları heyecanlandırmak için belki kahramanca tavırlara ihtiyaç vardır diye düşünebilirler. Fakat ben kuvvet dengesi olmadığı için şahsen o yol yerine kendi düşüncemi yayma, kendi düşünce sistemim adına her tarafı fethetme, ele geçirme yolunu şahsen tercih ederim... Bu mesele Mülkiye ve Adliye’de çalışan arkadaşlarımız için çok önemlidir. Bence hususi ile öyle devlet memuru olan arkadaşlarımız kahramanlık yapamazlar. Fuzuli kahramanlık olur.</p>

      <p class="paragraf">İmana ve Kuran’a hizmet düşüncesini evlerimizde gerçekleştirmeye çalışıyoruz. Sizin de aşina olduğunuz Işık evlerinde, ışık komplekslerinde gerçekleştirmeye çalışıyoruz. Burada da gerçekleştirmeye çalışalım. Bu hizmetin kendine göre bir sistemi var. Cezayir’i, Mısır’ı, Suriye’yi yaşamayalım. Ve Müslümanlara Cezayir’deki hadiseler gibi yeni bir hadise yaşatırlar, Suriye’deki 1982 vakası gibi bir vaka yaşatırlar... Dünya İslami gelişmeden çok korkuyor.</p>

      <p class="paragraf">Bu dünyanın değişik ırktan, değişik düşünceden meydana gelen insanlarının dirilmesine, o kafir, o zalim dünyanın tahammülü yok. Çok tedbirli, çok temkinli ve tedbirli hareket etme mecburiyeti var. Bu hizmetin içinde bulunanlar, bu hizmete göre hizmet vermek isteyenler, her birisi dünyayı idare edebilecek bir diplomat gibi hareket etmeli, kendi planındaki meseleleri çözdükten sonra ülkesinde de çözmeye çalışmalı bu şekilde.</p>

      <p class="paragraf">İman ve Kuran’a hizmet düşüncesini evlerimizde gerçekleştirmeye çalışıyoruz. Sizin de aşina olduğunuz ışık evlerinde, ışık komplekslerinde gerçekleştirmeye çalışıyoruz. Burada gerçekleştirmeye çalışırken bu hizmetin kendine göre bir sistemi var. Dünya firavunlar çağını<br/>
      yaşıyor. Toprak firavun bitirmek için pek münbit.</p>

      <p class="paragraf">Böyle bir dönemde tam özümüzü bulacağımız, kıvama geleceğimiz ana kadar, dünyayı sırtımıza alıp taşıyabilecek güce ulaşacağımız ana kadar, o kuvveti temsil edeceğimiz şeyler elimizde olacağı ana kadar, Türkiye’de ki devlet yapısı ölçüsüne göre, bütün Anayasal müesseselerdeki güç ve kuvveti cephemize çekeceğimiz ana kadar her adım erken sayılır.</p>

      <p class="paragraf">İsterseniz Frenkçe tabiri ile bu evlere Sarf (şarj) evleri denebilir. Bu evlerde metafizik gerilime geçilir, bu evlerde planlar projeler üretilir. Bu evlerde yetişen yüreği pek, imanı pek veya onun sözleri ile diyelim, hakiki imanı elde etmiş adam, kâinata meydan okuyan bu adamlar bu evlerde yetişirler. Bu evler doldurma boşaltma yerleridir. İnsanlar burada dolar, sonra gider boşluklara boşalırlar... Hususi ile her şeyin kapatıldığı, bütün kapılara kilit vurulduğu bir dönemde bu evler geçmişte olan misyonlarından daha büyük misyon yüklenirler.</p>

      <p class="paragraf">Çünkü geçmişte bu evlerin yaptığı vazifelerden bazılarını medrese yapar. Bazılarını mektep yapar. Bazılarını tekke yapar. Bazılarını zaviye yapar. Gel gör ki bu evlerin temeline harç atıldığı zaman, dünyanın o dönem itibariyle en şereflilerinden birisinin kutlu eliyle harç atıldığı zaman artık medrese yoktu, mektep misyonlarından uzaklaştırılmıştır. Tekkenin kapısına kilit vurulmuştur, zaviyenin kapısın arkasına sürgü sürülmüştür. O kapıları açmak, o kapılardan içeri girmek mümkün değildir. Bütün bu büyük misyonu, bu çok ağır vazife ve mükellefiyetleri bu evler görecekti...</p>

      <p class="paragraf">Allah bu evlere izin verdi. İzni Allah verdi, cami kapatan zihniyete rağmen, mescitte namaz kılınmasına müsaade etmeyen zihniyete rağmen, Allah şimdilik benim adım bu evlerden yükselsin ve benim adım bu evlerde anılsın, kitaplar okunsun, benden bahisler açılsın, geçmişte camilerde yapılan müzakereler yapılsın, kolektif şuurun müzakereleri, bundan sonra bu evlerde bir araya gelerek müzakere edilir.<span class="dipp char-style-override-13" style="font-size:0.82em;"><a class="footnote-link" href="#footnote-225-109" id="footnote-225-109-backlink">109</a></span></p>

      <p class="arabaslik-sol">Konuşma Sonrası İlginç Gelişmeler</p>

      <p class="paragraf">Bu konuşma Cemaat’in amaç ve hedeflerini net olarak ortaya koyan belgeydi. Şimdi bu konuşmaya ilişkin bazı notlar paylaşayım:</p>

      <p class="paragraf">1) Fethullah Gülen, 19 Mart 1999’de ABD’ye gitti. Gidiş o gidiş.</p>

      <p class="paragraf">2) Söz konusu kaset Gülen’in gitmesinden üç ay sonra, 18 Haziran 1999 tarihinde yayınlandı.</p>

      <p class="paragraf">3) Nuh Mete Yüksel bu kaset üzerine soruşturma başlattı ve bir yılı aşkın soruşturmadan sonra kapsamlı iddianamesini 22 Ağustos 2000’de, yani kasetten 14 ay sonra tamamlayıp mahkemeye sundu.</p>

      <p class="paragraf">4) Nuh Mete Yüksel, iddianamesinde, Gülen’in “devlete karşı savaş vererek hedeflere ulaşmanın yıpratıcı olacağını; mevcut sistemi yıkma yerine devlet modeline uygun bir örgütlenmeyle devlete alternatif bir sistem kurmayı hedeflediği; bu nedenle tüm devlet organlarında, yerel yönetimlerde, sivil sektörde örgütlendiği; ileride devlet yönetimini kontrol altına alabilmek için kısa vadede tüm kadrolara yandaşlarının getirilmesi veya bu kadroları işgal edenlerin kendine bağlanmasını hedeflediği” gibi, bugün tamamen bir gerçek olarak ortaya çıkan saptamalar veya iddialar ileri sürmüştü ve iki yıl boyunca Gülen hakkında tutuklama kararı alınmasını talep etmişti.</p>

      <p class="paragraf">5) Dava sürerken, İstanbul Terörle Mücadele Şubesi polisleri bir “<span class="char-style-override-12">seks kaseti</span>” ortaya çıkartırlar. Kasette Savcı Nuh Mete Yüksel’in bir kadınla sevişirken görüntüleri olduğu iddia edilir. Hakimler ve Savcılar Yüksel Kurulu (HSYK) görüntüleri seyreder ve <span class="char-style-override-12">‘Hakimlik ve savcılık mesleğinin onuruna yakışmayan hareketlerde bulunduğu’’</span> gerekçesiyle <span class="char-style-override-12">‘‘kınama’’</span> cezası verir. Nuh Mete Yüksel’i görevden alır. Dava sürüncemeye bırakılır ve zaman aşımından düşer.<span class="dipp char-style-override-13" style="font-size:0.82em;"><a class="footnote-link" href="#footnote-225-110" id="footnote-225-110-backlink">110</a></span></p>

      <p class="paragraf">6) HSYK’nın görevden aldığı Nuh Mete Yüksel o sırada bir de “AKP Genel Başkanı <span class="char-style-override-12">Recep Tayyip Erdoğan</span> hakkında, <span class="char-style-override-12">‘Laik cumhuriyet aleyhine gizli ittifak kurma’</span> iddiasıyla soruşturma yürütüyordu ve iddianame hazırlama aşamasına” gelmişti.<span class="dipp char-style-override-13" style="font-size:0.82em;"><a class="footnote-link" href="#footnote-225-111" id="footnote-225-111-backlink">111</a></span> Acaba, Nuh Mete Yüksel’i bu seks kasetiyle tasfiye operasyonunu Cemaat mi, yoksa RTE hakkında açılan dosya nedeniyle RTE’ciler mi tezgâhladı? Yoksa RTE-Gülen ittifakının temeli, Yüksel’i tasfiye operasyonu ortaklığıyla mı atıldı?</p>

      <p class="paragraf">7) Tabii, seks kaseti deyince akla hemen Baykal’ın CHP liderliğinden düşmesine neden olan seks kaseti ve aynı dönemde, yani 2011 genel seçimleri savaşı sürerken, MHP’nin önde gelen liderlerinin karıştığı ve istifa etmelerine neden olan seks kasetleri geliyor. Cemaat+RTE iktidarı, veya Nuh Mete Yüksel’in bertaraf edilmesinde kullanılan seks kasetinin mimarı hangisiyse, yöntemi 2011 Genel Seçimleri öncesi CHP ve MHP’ye uygulayan odur...<span class="dipp char-style-override-13" style="font-size:0.82em;"><a class="footnote-link" href="#footnote-225-112" id="footnote-225-112-backlink">112</a></span></p>

      <p class="paragraf">Şimdi, Gülen’in büyük güçlerle çatışmama politikası üzerine bir kısa değerlendirme yaptıktan sonra, çok önemli bölümlere geçeceğiz. Ordu ve Emniyet...</p>

      <p class="paragraf">Ama önce <span class="char-style-override-12">“çatışma, uyumlu ol, hoşgörüyle büyü”!!</span></p>

      <p class="arabaslik-sol">Çatışma! Uyumlu Ol! Hoşgörüyle Büyü!</p>

      <p class="paragraf">Büyük güçlerle çatışmama ve böylece onların kanatları altında kalarak, cemaate olası zararları sıfırlama ve iktidarların hoşgörüsüyle gelişme ve büyüme. Bu konuyu ilk kez 2010 tarihli iki yazımda gündeme getirmiştim.<span class="dipp char-style-override-13" style="font-size:0.82em;"><a class="footnote-link" href="#footnote-225-113" id="footnote-225-113-backlink">113</a></span> Özetle şöyle: Cemaat, AKP ile iktidar oldu! Ama Gülen hiçbir zaman AKP’li olmadı. Yine de AKP iktidarında en büyük pasta dilimini Gülen cemaati yedi. Yarın, AKP örneğin bir seçimde pılısını pırtısını toplayıp gidecektir, ama Cemaat ulaştığı gücü, iktidar ve toplumda yaygınlığını ve derinliğini korumak durumundadır! “Hoşgörü” (tabii ki kendisine), bu politikanın temel anahtarıdır.</p>

      <p class="paragraf">Cemaat dünyada en büyük güç ABD ile, en büyük şeytanla, en büyük uzlaşmayı yapmıştır. Onun kanatları altında, küresel politikalarına destek çıkarak büyüme ve gelişme stratejisi benimsemiştir. ABD’den her anlamda beslenmektedir. Gülencilerin Wall Street Journal gibi, ABD küresel politikasının simgesi bir gazetenin vitrinine çıkıp, Saadetçilerin, cihatçı İslamcıların ve onlarla iç içe olan iktidarın, insani yardım kılığı altında İsrail’e karşı cihad operasyonunu eleştirmesinin nedeni de budur.</p>

      <p class="paragraf">İsrail ve Yahudiler, ABD siyasetinde en büyük güçler arasındadır. Beyaz Saray’da, Pentagon’da, üniversitelerde, bilim kurumlarında, ticarette ve ekonomide... Gülenciler bu güçle çatışmazlar, yoksa ABD’deki yayılmaları ve rahatları büyük tehlikeye girer. AKP iktidarına da bu nedenle “otoriteyle birlikte hareket edin!” denmektedir.</p>

      <p class="paragraf">Gülen haklıdır: “Maksadın insani yardım ise, İsrail ile birlikte hareket ederek bunu yapabilirsin.” Ama maksatları tabii ki insani yardımdan çok, Arap dünyasında liderlik politikasıdır! Bu nedenle “büyük otorite”yle bazen uzlaşmakta bazen boyun eğmekte bazen de kapışmaktadır. Gülen’in kitabında ise ana müttefiki büyük otoriteyle savaşmak yoktur! Büyük otoriteyle ittifak kendisine nema getirmektedir. Gülen ile AKP’nin kaderleri farklıdır ve herkes kendi kaderini kendi çizmektedir.</p>

      <p class="paragraf">Gülencilerin politikaları, <span class="char-style-override-12">kaleleri fethetmek</span> üzerine kuruludur. <span class="char-style-override-12">Kale</span>, toplumun temel direkleri sayılabilecek her şeydir. Temel direk, örneğin devlettir, devletin en etkin yerleridir, başta polis, Emniyet, kaymakam-vali mali gibi yerler ve tabii ki iş dünyasıdır.</p>

      <p class="paragraf">Ve devamında şüphesiz ki Ordu! Adalet sistemi, hukuk...</p>

      <p class="paragraf">Kendilerine kapıları açacak ne kadar mevki, makam varsa her şey... Makam ele geçirmek çok önemli, makamdan yayılma ve adamlarını yerleştirme politikası... Örneğin THY’de artık eski yönetimden neredeyse hiçbir eleman kalmadığı için, FG’ciler ile diğer cemaatçiler arasında yoğun çekişmeler yaşanmıştır. Cemaat, binlerce üyesine ve sempatizanına iyi işler bulmak zorundadır.</p>

      <p class="paragraf">Üniversiteler de ana hedeflerindendir.. AKP döneminde rektörlüklere atananlardan ne kadarı Cemaatçidir? Hem devlet üniversitelerinde kadrolaşma içindeler hem de kendi üniversite sayılarını durmadan artırıyorlar. Genç akademisyenlerine işyerleri açıyor ve oralardan yayılıyorlar. Yakından tanıdığım tanınmış bir bilim insanımıza, Gülencilerin 1998’de yaptığı öneri ilginçtir: Üniversiteden bir tanıdığı akademisyen arkadaşıma der ki: Fethullah Gülen Hocaefendi seni çok beğeniyor, takdirle izliyor çalışmalarını, seninle tanışmak istiyor!.. Tanıdığım, hık mık eder ama arkadaşını da kıramaz ve gider. Kalabalık bir grup vardır Gülen’in çevresinde. Tanışırlar, arkadaşımın yaptığı bilimsel çalışmalar övülür... Sonra Gülen’in çevresinden insanlar, başarılı akademisyene, çocuklarının eğitimine yardımları olabileceklerini bu ve benzer konularda hiç merak etmemesini söylerler.</p>

      <p class="paragraf">Arkadaşım bu görüşmenin duyulmasını bile istemez, bilim kariyerine ve savunduğu görüşlere bir tür tecavüz edildiği duygusunu uzun süre üzerinden atamaz! Gülen’in adamlarının çalışma biçimleri açıktır: Her alanda seçkin insanlar hedeftedir, gözlerine kestirdiklerinin kapısını çalalar. Bir çoğunu avlarlar da! Bakın çevrenize, ağa takılmış onlarca akademisyeni, gazeteciyi, “aydın”ı görürsünüz! Geziler, toplantılar, unvanlar, yeni kapıların açılması, yeni yükselme biçimleri... Bu alanda iyi para harcıyorlar! Şüphesiz ki ana elemanlarını daha ilk öğretim sırasında, dershanelerde, oradan avladıkları çocukları üniversitelere yönlendirerek yetiştiriyorlar. Yurtlarından tutun üniversitelerine kadar... Şüphesiz ki, iş <span class="char-style-override-12">dünyası</span> en büyük çalışma alanlarından biri. Bir yandan kafaca müsait durumdaki işadamlarını götürerek Gülen’le tanışma, sohbet etme ayrıcalığını yaşatıyorlar... Sonra da gelsin cirodan, kârdan yüzdeleri Cemaat’e aktarmalar.. Dediğimiz gibi Gülen’in yaşadığı mekânı adeta bir hac yerine dönüştürmeyi çok işi başardılar!</p>

      <p class="paragraf">İktidarlarla çatışma yok, gerektiğinde destekleme ve bu yolla (kendilerine) hoşgörü gösterilmesini sağlamak var! Hedeftekileri etkisizleştirme becerileri yüksektir: Sizden biridirler, onlardan biri olabilirsiniz. Aranızda fark yokmuş gibidir! Dün türbanın nasıl da Kuran emri olduğunu yayarlar. Ancak, türban üzerinde direnmenin kendilerine zarar verdiğini gördükleri an, aslında türbanın İslamda füruattan, yani usule ait, “takılmazsa insan kâfir olmaz” konuları arasında olduğunu söylerler. Türbanın hem Kuran’da emirlerden biri olduğunu söyleyip hem usule ilişkindir demek nasıl olur,<br/>
      açıklanmaz. Cesurca çıkıp Kuran’da sadece “göğüslerinizi örtün” talimatı bulunduğunu söyleyemezler.</p>

      <p class="paragraf">Konuyu bitirirsek, Cemaat’te uzlaşma, hoşgörü, ittifak politikalarının da bir sınırı olduğunu; kendilerinin yeterli ve gerekli gördükleri bir bürokratik, siyasi, toplumsal ve medyatik güç birikimine ulaştıklarına kanaat getirdikleri noktada, hem amansızlıklarını, ama aynı zamanda da AKP ile giriştikleri büyük mücadelede gördük.</p>

      <p class="paragraf para-style-override-17"/>

      <p class="paragraf para-style-override-17"><span class="char-style-override-16">Şimdi, kendi çizgimizde ilerleyelim: Yeni bir bir siyasi parti denemesi olarak, devlette ve toplumda örgütlenmedeki örneklerine bakalım; önce Ordu...</span></p>

      <p class="arabaslik-sol">4- Cemaat’in, Ordu’yu Denetleme Politikası “<span class="char-style-override-15">Erdoğan’a Askeri Darbe?</span></p>

      <p class="paragraf"><span class="char-style-override-2">Yoo hayır bu kez, başka bir ‘fantezi’ üzerinde düşünmeye çağırıyorum:</span></p>

      <p class="paragraf"><span class="char-style-override-2">Cemaat, denetlemeye başladığı TSK’yı, Erdoğan’a karşı kullanır mı? Erdoğan’a karşı MİT Darbe Girişimi’ni, bu kez Askeri Darbe Girişimi izler mi, nasıl ve ne zaman izler?</span></p>

      <p class="paragraf"><span class="char-style-override-2">Bu köşe ‘fantezi’ üretir oldu! Cemaat, denetlediği özel yargılama güçleriyle Erdoğan’a hukukun mızrağını gösterir mi, diye sorduk, bir ay geçti geçmedi, Cemaat’in yarı güçleri MİT üzerinden Erdoğan’ı silkelediler!</span></p>

      <p class="paragraf"><span class="char-style-override-2">Bu güçler, tıpkı yargı mekanizmasında olduğu gibi, uzun zamandır orduyu da denetim çabası içindeler</span>..”</p>

      <p class="paragraf">(20 Mart Salı 2012 / “Bilim ve Siyaset”, <span class="char-style-override-2">Cumhuriyet</span>)</p>

      <p class="paragraf para-style-override-17"/>

      <p class="paragraf">Gülen Hareketi’nin Ordu içinde örgütlendiğine ilişkin görüşler 1980’li yıllardan beri yazılır. Bu konuda Silahlı Kuvvetler’in, Milli Güvenlik Kurulu’nun raporları vardır. Ordu içinde “irticai faaliyetler” adı altında yapılan ilişik kesme kararlarının pek çoğunun da, Cemaat’in adamlarını hedef aldığı söylenebilir. Cemaat’in faaliyetlerini 1990’lı yıllarda ısrarla yazan Hikmet Çetinkaya’nın <span class="char-style-override-2">Cumhuriyet</span>’te yayımlanan yazı dizileri, kitapları, belgesel niteliktedir.<span class="dipp char-style-override-13" style="font-size:0.82em;"><a class="footnote-link" href="#footnote-225-114" id="footnote-225-114-backlink">114</a></span> Özellikle İzmir’de askeri okullara girme faaliyetleri mahkeme dosyalarına yansımıştır. Okullarda başarılı öğrenciler yetiştirip devlet kurumlarına ve askeriyeye o zamanın deyimiyle “sızma” olarak nitelendirilen örgütlenme faaliyetleri, gündemden eksik olmaz.</p>

      <p class="paragraf">Bir Cemaatçi genç, Çetinkaya’nın söyleşilerinde konuşuyor: “Hizmet, askeriyeye çok büyük önem vermektedir. Şu anda Hizmet’in hedefi askeriyedir... Hizmet devamlı olarak, uygun kişiliğe, asker kişiliğine sahip, sır vermeyen elemanları seçer ve eliyle askeriyenin içine koyar. Bunlardan biri de bendim. Ancak birkaç arkadaşımız, daha sonra askeri okullarda fark edilerek okuldan uzaklaştırıldılar. Bizleri, askeri okullarda kendimizi belli etmememiz için özel olarak eğitirlerdi.”</p>

      <p class="paragraf">Amacımız 80’li 90’lı yıllarda medyaya yansımış olguları yeniden buraya taşımak değil. Ama konuya giriş yapmak için kısa bir anımsatma da zorunlu. Burada vurgulamak istediğimiz nokta, Cemaat’in Ordu ile ilişkilere özel önem verdiğidir. Cemaat “talebelerini” orduya yerleştirmek ister. Fırsat buldukça Ordu ile resmi ilişkilerini de sergilerler. Mesela Fethullahçı okullarda okuyan ve bilim olimpiyatlarında madalya alan öğrenciler, 1995’te Genelkurmay karargâhına götürülmüşler ve İsmail Hakkı Karadayı ile fotoğraf çektirmişlerdi.<span class="dipp char-style-override-13" style="font-size:0.82em;"><a class="footnote-link" href="#footnote-225-115" id="footnote-225-115-backlink">115</a></span> Ordu ile ilişkiler ve güven verme politikasının bir parçası olarak görülebilir.</p>

      <p class="paragraf">Cemaat’e yakın gazeteci Faruk Mercan, bahsi geçen kitabında, Gülen’in subaylarla ilişkisini taaa askerlik yaptığı zamanlarda başlatır. Ordu’da ve camilerde Gülen’in hutbelerini dinleyen yüzbaşılar, binbaşılar vardır. 1980 sıkıyönetim döneminde Gülen’in İzmir’deki vaazlarını dinlemeye giden subayları öğreniyoruz. 1997’nin 28 Şubat sürecinde, o sırada Devlet Bakanı olan Işılay Saygın, Gülen’in yakın arkadaşı Alaattin Kaya’yı alıp Çevik Bir’e çıkartıyor. Emekli subaylardan Albay Cemalettin Gürlek, müdür olarak atandığı Gülen’in ünlü Akyazılı Vakfı’nın kuruluşuna ve öğrenci kamplarına “disipliniyle” büyük katkılar sağlıyor.</p>

      <p class="arabaslik-sol">Kılıçlarını Gülen’e Teslim Eden Teğmenler ve İstihbarat Merakı</p>

      <p class="paragraf">Faruk Mercan: “Kenan Evren’in bacanağı Yakup Hacıhabiboğlu, Gülen’i tanıyordu. İzmir’de vaazlarını dinlemişti. İhtilalin hemen ardından Kenan Evren’e Gülen’den bahsetmiş, Evren’e Gülen’in vaaz kasetlerini götürmüştü... O sırada Ankara’da görevli olan Tuğgeneral Hasan Sağlam da Gülen hakkında bilgi sahibiydi...” Sağlam, Gülen’in korunması için çaba sarfetmiş. Turgut Özal da Milli Güvenlik Kurulu’nda darbeci komutanlara teminat vermiş: “Ben kendisini çoktan tanırım, hakkında söylenen şeylerin hiçbiri varit değildir.”</p>

      <p class="paragraf">Aslında Ordu içinde Cemaat örgütlenmesi konusu gündeme yeni gelmedi. Örneğin 35 yıl Gülen ile beraber olan Nurettin Veren<span class="dipp char-style-override-13" style="font-size:0.82em;"><a class="footnote-link" href="#footnote-225-116" id="footnote-225-116-backlink">116</a></span> 2001’den itibaren Gülen ile yolunu, üstelik olaylı bir şekilde ve Gülen’in üstelik hayatına kastederek ağır saldırısına uğradığı iddiasını da ileri sürerek ayrıldıktan sonra, tv ve gazetelerde birbir ardına açıklamalar yapmıştı ve bugün yaşadığımız her şeyin varlığını ortaya sermişti. Veren’in daha önce <span class="char-style-override-2">Cumhuriye</span>t’e yaptığı açıklamalar ise mahkeme yoluyla durdurulmuştu. Veren,<span class="dipp char-style-override-13" style="font-size:0.82em;"><a class="footnote-link" href="#footnote-225-117" id="footnote-225-117-backlink">117</a></span> Merdan Yanardağ’a şunları söylüyordu:</p>

      <p class="paragraf">Cemaat’e bağlı teğmenler göreve başlarken kendilerine verilen kılıçları Hocaefendi’ye getirirdi. Bunları Bozyaka’daki okulun üstünde yaptırdığı müzede bir süre sergilemişti, Gülen’e hediye ettiler.. ..askeriyedekiler periyodik toplantılarla... F. Gülen’le devamlı görüştüler... Liseden beri ilgilendiğim ve sonradan kurmay binbaşı seviyesine kadar ulaşan ve Fethullahçı olduğu için Ordudan atılan kurmay yüzbaşılar, binbaşılar var... Bunlar Gülen’le toplantılar yaparak, ona brifing vererek bu işe devam ettiler.. Bu toplantıları Gülen bizzat kendisi yapıyordu... Onlar da Hoca’ya yakın oldukları için mutlular. Olur olmaz her şeyi anlatıyorlar, sırf mühim bir iş yapmış olmak için... Bana 28 şubat öncesi (1997) bir kağıt verdi Gülen ve ‘git Demirel’e ihtilal olacağını haber ver’ dedi. Ben, Aysal Aytaç, Işılay Saygın ve Prof. Şerif Ali Bey ile Demirel’e gittik. Bu isitihbarat Ordu’dan gelmiş olabilir.” “Gülen 28 Şubat 1997 döneminde devlet içindeki bütün gelişmeleri adamları sayesinde hemen öğreniyordu. Dolayısıyla bu istihbaratlarla kendisine hemen bir rota çizdi ve ABD’yi, Vatikan’ı güvenli bir liman olarak arkasına almayı tercih etti.”<span class="dipp char-style-override-13" style="font-size:0.82em;"><a class="footnote-link" href="#footnote-225-118" id="footnote-225-118-backlink">118</a></span></p>

      <p class="bos"/>

      <p class="paragraf">Veren’in bu sözlerini, Hanefi Avcı da kitabında doğruluyor:</p>

      <p class="paragraf">Ordu içinde hareketlenmelerin arttığı dönemde çok ciddi bilgiler alıyordum.... Ayrıca Ordu içindeki askeri kişilerden de bilgiler geliyordu. Bu bilgiler nasıl geliyordu tam bilemiyordum ama bugün değerlendirdiğimde Ordu içindeki Cemaat yapısının bilgi sızdırma işini örgütlediğini anlıyorum. Bilgi ve belgeleri toplayanlar , bunları kullanabilecek olan bizim gibi kişilere ve yakın çevremizde çalışan taraftarları aracılığıyla ya da posta yoluyla ulaştırıyorlardı.<span class="dipp char-style-override-13" style="font-size:0.82em;"><a class="footnote-link" href="#footnote-225-119" id="footnote-225-119-backlink">119</a></span></p>

      <p class="bos"/>

      <p class="paragraf">Ordu içinden tıkır tıkır bilgi akışının tanıklıkları! Gerçi Ordu’nun 1997 Şubatı’nda hareketlenmelerini anlamak için içlerinde olmaya gerek yok, dışarıdan da normal gözler olan biteni görmekteydi! Zaten Ordu rahatsızlığını da hiç gizlemiyor ve dışa vurup duruyordu!</p>

      <p class="arabaslik-sol">Ordu Raporları Gülen’i Tehlikeli Buluyor</p>

      <p class="paragraf">Ordu’nun 2000 yılında örneğin, Gülen Hareketi’ni tehlikeli olarak gördüğü, Mustafa Balbay’a ait olduğu ileri sürülen günlüklerdeki notlardan da görülüyor. Orgeneraller, “Bu Gülen’i iyi tahlil etmek gerekiyor. Adam aylardır Amerika’da. Bunlar siyaseti ele geçirerek hedeflerine ulaşmak istiyor.. en tehlikelisi... Bakıyorsunuz ABD’nin çıkarı neredeyse oraya okul açmış... Bunlar şimdi ekonomik bir güç elde ettiler.. İşadamları tüccarları var... Kimi iş alanları öyle ki Gülen’in adamlarına para vermeyen ihale alamıyor” diyordu.</p>

      <p class="paragraf">2002’de Genelkurmay İstihbarat Dairesi’nin hazırladığı raporlara da kaygı şöyle dile geliyordu:<span class="dipp char-style-override-13" style="font-size:0.82em;"><a class="footnote-link" href="#footnote-225-120" id="footnote-225-120-backlink">120</a></span></p>

      <p class="paragraf">Fethullah Gülen’in amacı devletin tüm sistemlerine İslami hükümleri egemen kılarak teokratik bir İslam diktatörlüğünü kurmaktır. Bu amacına ulaşabilmek için de topluma hoşgörü ve barış mesajları vermeye yönelik ılımlı bir cemaat lideri portresi çizmeye özen göstermektedir... İlk etapta kurulu sisteme ters düşmek yerine, onunla barışık ama onu içten içe ele geçirici bir politikayı yeğlemektedir. Bu sebeple birinci hedef olarak, asker, sivil ve Emniyet teşkilatında örgütlenmek esas alınmıştır.</p>

      <p class="bos"/>

      <p class="paragraf">Ordu’nun 2004 yılında da hazırladığı bir raporla Gülen Cemaati’ne karşı alınması gereken önlemleri sıraladığı ve benzer değerlendirmeler yapıldığı görülüyor. Ordu uyanık olduğunu gösteriyor, ama siyaset alanı Gülen’e devlet kapılarını neredeyse sonuna kadar açmış durumda..</p>

      <p class="paragraf">Nedim Şener, adını verdiğimiz kitapta Cemaat’e karşı en sert konuşmaları İlker Başbuğ’un yaptığını vurguluyor. İlker Başbuğ örneğin devletin sosyal devlet niteliğinin güçlendirilmesini talep edecek ve “Sosyal devlet niteliğinin zayıflamasının toplumları cemaatleşmeye doğru ittiği de bir gerçektir” diyecek daha sonra da şunları vurgulayacaktı:</p>

      <p class="paragraf">Bugün bazı cemaatler ekonomik güç olmaya ve daha sonra da sosyol politik yaşamı biçimlendirmeye, dine bağlı bir tek tip yaşam tarzı olarak sosyal kimliklerini ortaya koymaya çalışmaktadır... İşte bu tip bazı cemaatler hedeflerine ulaşmada kendileri için en büyük engel olarak Türk Silahlı Kuvvetleri’ni görmektedirler ve bunun için de her fırsattan istifa ederek ve destekleyicilerinin de yardımıyla TSK aleyhine faaliyetlerde bulunmaktadırlar. TSK’nın buna tepkisiz ve etkisiz kalacağını düşünmek ise büyük yanılgıdır.</p>

      <p class="bos"/>

      <p class="paragraf">Başbuğ’un Cemaat’e karşı bu “uyanıklığının bedelini” daha sonra Cemaatçi Emniyet ve savcılar tarafından tutuklanarak ödediğini söyleyebiliriz!</p>

      <p class="arabaslik-sol">Ordu’ya Sızmak ve Örgütlenmek Zor mu?</p>

      <p class="paragraf">Ordu içine öğrenci yerleştirmek en zor işlerde biri, çünkü ordu işi sıkı tutuyor, dikkatle seçiyor ve işine yaramayacakları<br/>
      eliyor. Devlete memur olarak girmek ne kadar kolaysa, Ordu’ya “sızmak” da o kadar zor. Ama Gülen Cemaati’nde görülen en önemli özellik, sabretmek ve zorlukları aşmak. Bu konuda çok başarılı oldukları şüphesiz. AKP iktidarı Cemaat’e savaş açtıktan sonra gördü ki, atı alan Üsküdarı geçmiş... Cemaat’e bağlı memurlar devletin her yerinde, bakanlıklarda, valiliklerde, kaymakamlıklarda, Emniyet’te, poliste ve tabii ki yargıda... Üstelik tam gizli örgüt gibi, eşzamanlı olarak Gülen hiyerarşik düzenine bağlı olarak çalışıyorlar! Ve tabii ki Ordu’da da!</p>

      <p class="paragraf">Devlete yerleşmiş olup da Ordu’nun bunun dışında kalması, eşyanın tabiatına aykırıdır. Kural olarak, en zor iş bile başarılabilir! Hasdal’da 2014 başında bazı subayları ziyaretimde, 2013’te bir Cemaatçi subayın Deniz Kuvvetleri’nde amiralliğe yükseltildiğini söylediler. Bu subayların tipik özelliği olarak da, kendi içlerine kapanık olması, aralarına karışmaması, aile ziyaretlerinde bulunmaması gibi nitelikleri saydılar... Balyoz’dan tutuklu kalan bir emekli general anlattı: “Bir astsubay töreninde bir baktım, oğullarını seyre gelenlerin oturduğu tribünler türban tarlası gibiydi!” Ordu ve devlet içinde şüphesiz ki çeşitli siyasi ve ideolojik görüşlerden insanlar bulunacaktır. Ordu içinde her ne kadar örneğin “komünist” bir subayın, bilindiği andan itibaren tecrit edilme durumuyla karşı karşıya kalması normal kabul edilse de, örneğin bir Ermeni, Yahudi veya Yunan asıllı bir Türk vatandaşının subay olması ve yükselmesi pratikte mümkün görünmese de...</p>

      <p class="paragraf">Fakat Cemaatçiler epeyce “gizli” kaldıkları ve hareket ettikleri için, Ordu içindeki Cemaat hiyerarşisine bağlı çalışıyorlar. Mesela bir sol örgütün, Ordu içinde bir “devrimci hücre” kurduğunu düşünün!.. Balyoz Davası’nda, Gölcük Donanma Komutanlığı’na yapılan baskında, savcının elleriyle koymuş gibi döşemenin altında bazı harddiskler ve CD’ler bulması, Komutanlıkta epey örgütlü bir faaliyet içinde olduklarına bir kanıttır. Balyoz Davası’nda subayların mahkûm edilmesinde, Gölcük’teki sahtekar harddiskler kanıt olarak kullanıldı! Gölcük’teki gizli subay çetesi, denizcilerin tasfiyesinde, üzerine düşen görevi yerine getirdi. Sadece bu kadar değil tabii, tutuklanan subaylar hakkında verdikleri gizli istihbarat bilgileri, kimlerin tasfiye edilmesi gerektiği konularda da, tutuklama ve mahkûmiyetlerde, tasfiye görevini üstlenen “seçkin savcı ve mahkeme heyetlerince” kullanıldı. Görev tamam! Cemaat hiyerarşik düzeni, Ordu- Emniyet- Savcılık ve mahkeme dörtgeninde “başarıyla” çalıştı!</p>

      <p class="paragraf">Cemaatçiler sık sık hukukun arkasına sığınarak şunu der: “Cemaatçi diyorsunuz, o halde kanıtlayın cemaatçi olduklarını, insanları boşu boşuna suçlamayın!” Gizli bir örgütlenme ve ilişkiler ağı varsa, bunu ancak derin bir soruşturmayla açığa çıkartabilir ve gösterebilirsiniz... Bu konu sık sık gündeme geldi, taaa Silivri davalarından önce. Mesela Nurettin Veren, iddialarının soruşturulmasını istedi. 2006 ve öncesinde Emniyet’te Cemaat örgütlenmesi üzerine rapor yazıldı. Ancak bu raporları yazanlar ve bunlara itibar edenlerin başlarına çoraplar örüldü ve bir şekilde tasfiye edildi. Ordu ise ancak YAŞ- Yüksek Askeri Şura toplantılarında, saptanan Cemaatçi subayları tasfiyeyle yetindi. Bu bile sorun oldu ve AKP iktidarı bu tasfiyelere o zaman karşı çıktı, 2014’te ise bizzat tasfiyenin yolunu kendi açtı. Benim işim, eldeki veri, olgu ve gelişmelerden sonuçlar çıkararak, siyasi ve olgusal analizlerde bulunmak! Polis gibi “kanıt” toplamakla işim yok.. Balyoz ve Ergenekon davalarında gelinen nokta itibariyle, daha başından bu yana yazdığım yazıların üzerlerindeki “acaba” şüpheler de tamamen kalktı ve yazılar doğrulandı.<span class="dipp char-style-override-13" style="font-size:0.82em;"><a class="footnote-link" href="#footnote-225-121" id="footnote-225-121-backlink">121</a></span></p>

      <p class="arabaslik-sol">Cemaat Ordu’da Neden Örgütlensin?</p>

      <p class="paragraf">Bu sorunun en masum yanıt şudur: Cemaat’in yaygın faaliyeti, yetişkin elemanlarına iyi iş olanakları bulmak ve sunmaktır. Ordu’da subay olmak da itibarlı meslekler arasındadır, dolayısıyla Cemaat’in üye veya sempatizanlarını orduya da yerleştirmek istemesi çok doğaldır. Çünkü bu da bir hizmettir!!!</p>

      <p class="paragraf">Bu yanıt tatmin edici mi? Evetse, o zaman neden “gizli”ce? Böyle bir yanıt, siyasi ve toplumsal hedefleri olan bir örgüt için şüphesiz komik olur. Cemaat’in devletin önemli mevkilerini, toplumu kendi düşünceleri doğrultusunda tepeden dönüştürme aracı olarak kullandığı açık. Ordu her zaman gerektiğinde siyasi bir güç olageldi, darbelerle ve gizli açık daha yumuşak müdahalelerle siyasete şekil ve yön verdi. Cemaat yönetiminin hem bu açıdan hem de belki de Ordu’yu “komünizme karşı” bir kale olarak gördüğü için özel bir önem verdiği görülüyor. Düşünün: Ordu yönetimini en alttaki subaylardan en tepeye kadar siyaseti ve düşüncesiyle etkilemiş, Ordu’yu yönetmeye başlamış bir Cemaat’in, toplumu denetiminin ve yayılmasının önünde belki de, Hoca’nın ifadesiyle “son kale” de ele geçirilmiş olur. Ordu şüphesiz ki en önemli silahlı güçtür, onu yönetmeye başlarsanız, siyaseti de biçimleyebilirsiniz. Unutmayın ki Ordu’yu yönetebilmek, Ordu’yu kendi düşüncelerinizle donatmak anlamına gelir. Bir “ihtilalci” güçseniz, Ordu’yu ve başta Emniyet olmak üzere devletin diğer organlarını tepeden yönetmeye başlarsanız, seçim meçim, parlamenter sistem hepsi ikinci plandadır veya vitrinlik olarak durur.<span class="dipp char-style-override-13" style="font-size:0.82em;"><a class="footnote-link" href="#footnote-225-122" id="footnote-225-122-backlink">122</a></span></p>

      <p class="paragraf">Olayın başka bir yönü daha ileri sürülebilir. Gülen Hareketi’nin ABD ile olan yakın ilişkisi açısından da meseleye yaklaşabiliriz. Ordu komutasında 1990’lardan sonra, 2000’li yıllara yaklaşırken, ulusalcı görüşler yavaş yavaş ön plana çıkmaya başlıyor. Ordunun savunma ihtiyaçlarının milli kaynaklardan sağlanması ve ABD’ye olan silah vb. bağımlılığının azaltılması projesi, savunma sanayi strateji belgeleri olarak ortaya konmaya başlanıyor. Milli Gemi projesi, Deniz Kuvvetleri’nde ortaya çıkıyor. Aselsan, Havelsan, Roketsan vb. gibi kurumların varlığı, bu stratejik düşünce dönüşümlerinin pratiğe yansımalarıdır. Ordu içindeki bu dönüşümün ABD’nin hoşuna gittiğini kimse söyleyemez. Ulusal çıkarları ön plana alan bir düşünce, şüphesiz ABD çıkarlarıyla çatışır. ABD desteğindeki Gülen Hareketi’nin Ordu üzerinde egemenliğinin, dolaylı olarak ABD politikalar çerçevesinde değerlendiren ciddi görüşler de vardır.<span class="dipp char-style-override-13" style="font-size:0.82em;"><a class="footnote-link" href="#footnote-225-123" id="footnote-225-123-backlink">123</a></span></p>

      <p class="paragraf">“Bir cemaatin veya buna benzer toplumsal örgütlenmelerin ana hedefi nedir?” diye sorarsanız, yanıtı şu olur: Toplumun mümkün olan en büyük çoğunluğunu cemaatçi yapmaktır, mesela AKP’li, CHP’li vb. gibi. Hele bunu tepeden yaparsanız, o zaman toplumu da doğrudan yönetiyor olursunuz. Toplum sizi içselleştirir, ana politikalarınızı kabul eder, farklı ve aykırı görüşler ise azınlık muamelesi görür, baskılanır.</p>

      <p class="paragraf">Ama böyle bir toplum yapısı inşa etmek çok zordur, dahası imkânsızdır; çünkü toplum din, etnik yapı, dil, kültür, ortak geçmiş, yani milleti millet yapan unsurların hepsiyle birlikte varolmuştur ve Müslümanlığın Cemaat tipi uygulamasının herkes tarafından kabul görmesi ancak zorla olur. <span class="char-style-override-12">Hiçbir güç, bir toplumu kendi istediği şekilde biçimlendiremez.</span> Tarihte de böyle bir şey olamamıştır. Ancak, İtalya ve Almanya’da görüldüğü gibi, (ve başka biçimde Sovyetler Birliği’nde!) toplum kısa süreli müthiş baskılanabilir. Bu açıdan toplumsal süreçleri tümüyle veya büyük ölçüde kontrole yönelik “totaliter” karakterli her “ideoloji” sonuçta çöker. İran da bunun bir diğer örneği olacaktır. Toplumu o kadar baskılıyorlar İran’da, ama gördüğümüz, sadece baskıcı düzenin sopasına karşı koyamadığı için şimdilik susan ama kendi görüşlerini de dile getirmekten korkmayan bir İran halkının varlığıdır.</p>

      <p class="arabaslik-sol">Cemaat’in İki Dönemi ve Ordu</p>

      <p class="paragraf">Cemaat’in Ordu üzerinde “çalışması”nı, iki döneme ayırabiliriz. Yukarıda sergilediklerimizi, Cemaat’in genel çalışması olarak nitelendirmek mümkün. İlk dönem, devletin tüm kurumlarında olduğu gibi özellikle de Ordu içinde yapılanma ve yerleşme dönemi. Uzun ve meşakkatli bir çalışma! Bu dönemde Ordu’yu sürekli okşuyorlar, Ordu’yu ülke için çok önemli görüyorlar, Ordu’nun siyasi etkisini çok iyi biliyorlar, Ordu’nun kendi üzerlerine gelmesine karşı çeşitli barikatlar örüyorlar... Ve şampiyon olmuş öğrencileri Genelkurmay’a çıkartarak fotoğraflar çektiriyorlar, aferinler alıyorlar ve fotoğrafları da okullarına dershanelerine asıyorlar: “Bakın, Ordu’nun bize karşı bir durumu yok, destekleniyoruz bile... Çocuklarınızı bize emanet edebilirsiniz! Şüphesiz bu birinci dönemde, öğrencilerini orduya yerleştiriyorlar da... Astsubay veya subay...</p>

      <p class="paragraf">İkinci döneme gelince... Doğrusu karşılarına çıkan iktidara ortak olmak gibi bir altın fırsat bu döneme damgasını vurdu ve Ordu üzerine operasyonlarını bu kez tasfiye temelinde ve büyük ölçekli olarak yürütmeye başladılar. İktidar ortağı olunca, bu kez Ordu’ya yaranmaktan bir başka açıya, varolan Ordu’nun defterini dürmeye ve kendi yapılarını inşa etmeye giriştiler. Şüphesiz AKP de bu operasyonlarda ortaktı. Ergenekon başlığı altında bir dizi operasyon ve arkasından Balyoz davaları bu amaçla yürütüldü.</p>

      <p class="paragraf">Ordu’nun tasfiyesinde veya siyaset üzerindeki vesayetinin kırılmasında ve önlerinde engel bir güç olarak tasfiyesinde, Cemaat ile AKP’nin hedefleri farklıdır. AKP tarafı, yani RTE, Türkiye üzerinde sürdürdüğü kendi inancına uygun ve iktidarını uzun dönemli kılacak bir toplum yaratma mühendislik çalışmalarının önünde Ordu’nun bir engel olmasını önlemeyi, öncelikle istiyordu. Genelkurmay, bu aşamada, tamamen<br/>
      hükümete bağlı kalmalı ve bir tehdit unsuru olmaktan çıkartılmalıydı. Cemaat’in de bu kapsamda AKP ile çıkar birliği içinde olmasının yanısıra, bir başka hedefi daha vardı: Ordu’yu Cemaat’in yönetimine, denetimine almak...</p>

      <p class="paragraf">Neden diye sorarsanız: Bu bir güç-iktidar savaşıdır.. Bu iktidar savaşı, Yargı’dan Ordu’ya hemen hemen etkin devlet güçlerinin tamamını kapsamaktadır.. Yoksa başka hangi saiklerde bir kuruluş her şeyi ele geçirmek ister? Şimdi, operasyonlara bakalım:</p>

      <p class="arabaslik-sol">Ordu Üzerine Operasyonlar: Başlangıç 2007</p>

      <p class="paragraf">2007, bütün bu operasyonlar için adeta bir kırılma yılı, başlangıç yılı oldu denebilir... Sanki, Cumhurbaşkanlığına Gül’ün ilk dönem seçilememesi, sonrasında yaşanılan bütün olaylarda kilit noktada duruyor gibidir. 24 Nisan ve daha sonra 6 Mayıs 2007 tarihlerinde, büyük siyasi ve hukuki tartışmalar sonucu Abdullah Gül Meclis’te Cumhurbaşkanı seçilemedi. Gül, 22 Temmuz 2007 Genel Seçimleri’nden sonra, 28 Ağustos’ta seçilecekti.</p>

      <p class="paragraf">Ama sadece Nisan ile Ağustos arasında değil, 2007 Martı’ndan itibaren çok önemli siyasi olaylar yaşandı. Bu bakımdan, Cumhurbaşkanı seçimleri Ordu’yu tasfiyeyi gündeme oturtuyor gibi görünmesine rağmen, daha öncesi olaylar, bu tasfiyenin çok daha önceden hazırlandığını göstermekterdir. Konumuzla ilgili olarak bir kısmına bakalım:</p>

      <p class="paragraf"><span class="char-style-override-12">3 Mart 2007</span>: <span class="char-style-override-15">Denizciler.com</span> isimli internet sitesinde, Emekli Deniz Kuvvetleri Komutanı Özden Örnek’e ait olduğu ileri sürülen günlüklerde, Sarıkız, Ayışığı, Yakamoz (ve daha sonra Eldiven) darbe planları hazırlandığı duyuruldu. Buna göre planlar, sözde 2003-2004’te yapılmıştı ve amaç Erdoğan hükümetini devirmekti! Bu site Deniz Kuvvetleri’ni hedef alıyordu ve anlaşıldığı kadarıyla Cemaat’in burada güçlü örgütlenmesinin ilk dışavurumuydu. Buradan bir “Balyoz operasyonu” çıkartılacak ve Deniz Kuvvetleri’nin en seçkin kurmayları bir bir tasfiye edilecekti.</p>

      <p class="paragraf"><span class="char-style-override-12">29 Mart 2007</span>: Bu kez <span class="char-style-override-2">Nokta</span> dergisi yine aynı iddiayla Günlük’leri tefrika etmeye başladı! Özden Örnek ise, her iki iddiayı da reddedecekti. Medya günlerce bu tartışmalara kilitlendi, bu tartışmalar üzerinden Türk Silahlı Kuvvetleri siyasetin odağına oturtuldu, sopalanmaya başlandı. Daha sonra bazıları ise bu ordunun tamamen ortadan kaldırılıp yeni bir ordu kurulmasını bile önerdi.</p>

      <p class="paragraf"><span class="char-style-override-12">14 Nisan 2007</span>: Milyonlarca insanın katıldığı Cumhuriyet Mitingleri başladı ve Türkiye çapında yayıldı. Hedef Cumhurbaşkanlığı seçimleri, Gül’ün seçilmesini engelleme, iktidarın ülkeyi yeniden yapılandırma çalışmalarının belirsizliği ve endişesi için protesto... Burada eşi türbanlı bir İslamcı politikacı ilk kez Çankaya’ya çıkacaktı. Türban tartışmaları bir siyaset-iktidar olma aracı olarak gündemin yakıcı maddesiydi. Belki bu Cumhuriyet Mitingleri’ni, halkın mücadele gücünü çok büyük boyutlarıyla ortaya ortaya koyan, Cumhuriyet tarihinin en etkili sokağa çıkışı-direnişi olarak nitelendirmek mümkün. Diğerini ise Türkiye 2013’de Taksim Gezi direnişinde yaşayacaktık! Tabii her iki halk direnişi, iktidar için “darbecilerin girişimi” olarak nitelendirildi!</p>

      <p class="paragraf"><span class="char-style-override-12">24 Nisan 2007</span>, Gül Meclis’te seçilemedi. Cumhurbaşkanı seçimi yasası üzerine hukuki yorumlar, burada önemli rol oynadı.</p>

      <p class="paragraf"><span class="char-style-override-12">27 Nisan</span> <span class="char-style-override-12">2007</span>: Genelkurmay’ın sitesine, Genelkurmay Başkanı Yaşar Büyükanıt’ın “muhtırası” kondu. Ordu’nun, çok yönlü olarak siyasi gelişmelerden duyduğu rahatsızlığı dile getiriyor ve yaşanılanlardan dolayı taraf olduğunu ilan ediyordu. Bu bildiri daha sonra Erdoğan ile Büyükanıt arasında Dolmabahçe’de gizli görüşme ve pazarlığa neden olacak ve siyasi olarak belki de Ordu’nun defterinin dürülmesinin başlangıcı olacaktı. “Muhtıra”, yol açacağı olaylardan dolayı, AKP’ye büyük hizmet olarak nitelendirilecek bir tarihi sorumluluğu Büyükanıt’ın sırtına yükleyecekti. Her şeyin iktidar lehine işlediği ve iktidar ve yandaşlarının büyük bir toplumsal baskısının belirleyici olduğu, Ordu üzerine dolapların başladığı bir dönemde, böyle bir muhtıra, ya kasıtlı olur, ya düşüncesizlik eseridir ya da... Büyükanıt bu işi kimseye sormadan tek başına yaptığını açıkladı... Kurmayları, farklı şeyler söyleyecek adamları mı yokmuş yanında... “Bir komutan en iyisini bilir” yanlış düşüncesinin ve Silahlı Kuvvetlere egemen olan anlayışın uygulamada tam kabak çıkması olayıyla karşı karşıyayız..</p>

      <p class="paragraf"><span class="char-style-override-12">12 Temmuz</span> <span class="char-style-override-12">2007</span>’de, Ergenekon soruşturmasını-davasını başlatacak olan Ümraniye’de bir gecekonduda 27 adet el bombası “ele geçirilecekti”! (Gecekonduya polisler tarafından yerleştirildiği mahkeme sürecinde ortaya çıkacaktı). Bu, Ergenekon operasyonunun başladığının ilanıydı.</p>

      <p class="paragraf"><span class="char-style-override-12">22 Temmuz</span> <span class="char-style-override-12">2007:</span> AKP, genel seçimleri oylarını artırarak kazandı.</p>

      <p class="paragraf"><span class="char-style-override-12">27 Temmuz 2007</span>: Ümraniye bombaları bahanesiyle ilk tutuklamalar başladı ve süreç dalga dalga, gazetecileri, subayları, sivil toplum insanlarını kapsayarak genişleyecekti (İlk duruşma 20 Ekim 2008).</p>

      <p class="arabaslik-sol">Sürecin Başlangıcı: “Özden Örnek Günlükleri”</p>

      <p class="paragraf">Yukarıda yaşananları, Ergenekon ve Balyoz, yani Ordu’nun derdest edilmesi operasyonlarıyla birleştirecek olursak... Her ne kadar, Gül’ün Cumhurbaşkanlığına seçilmesinin önlenmesi bir bahane gibiyse de, Ordu’ya karşı ilk operasyon için, Özden Örnek’e ait olduğu ileri sürülen günlüklerin Mart 2007’de yayımlanmasını gösterebiliriz. Daha 2006 yılında, Genelkurmay Başkanlığı’na getirilmesini önlemek için, Yaşar Büyükanıt’a yönelik onlarca internet sitesinde tek merkezden başlatılan kötüleme kampanyalarını da anımsayalım...</p>

      <p class="paragraf">Ama, Mart’ta Özden Örnek “Günlük”leri, Ergenekon ve Balyoz operasyonlarına giden sürecin başlangıcı sayılmalı. Ve günlüklerin önce internet sitesinde sonra da <span class="char-style-override-2">Nokta</span> dergisinde yayını öncelikle bir Cemaat operasyonuydu. <span class="char-style-override-2">Nokta</span> dergisinin o zaman müdürü olan çok kullanışlı bir gazeteci, sonradan da hep, Balyoz’u savunacaktı... İddiaların tümüyle yalan olduğunun belgelenmesine rağmen... 2007, 27 Temmuz “Ümraniye bombaları” sahtekârlığı, Ergenekon tezgâhının da fiili olarak hayata geçirildiğinin ilk işaret fişeği kabul edilebilir. Ergenekon operasyonlarını, Temmuz’da seçimlerden büyüyerek galip çıkan AKP ve Cemaat birlikte sürdürmüştür. İlerleyen zamanlarda RTE resmen kendisini Ergenekon ve Balyoz operasyonlarının savcısı ilan edecektir... Ordu’nun siyasi olarak dizginlenmesi, moda deyimle <span class="char-style-override-12">“Ordu Vesayeti”</span>nin kesin sonlandırılması, AKP-Cemaat iktidarı önündeki engellerin kaldırılması için bu en önemli adımın atılması konusunda kesin karar aldıkları görülüyor. Hak-hukuk-adalet... Her şeyin çiğnenmesi pahasına...</p>

      <p class="arabaslik-sol">Arka Planda ABD Var; Ordu, Darbe Yapabilir miydi?</p>

      <p class="paragraf">Bu ikili iktidarın, Ordu’nun siyasi tasfiyesi için ABD’nin desteğini de aldığını vurgulamak yersiz. Zaten “Zir Vadisi” gibi yerlerde gizlenen “silah-mühimmat bulma” operasyonlarında Amerikalı “uzmanlar”ın bizzat destekleri, belge ve bilgi olarak da Ergenekon davasına yansıdı. Bunun ötesinde, ABD ve AB’nin bu davaya “Türkiye demokratikleşiyor ve reformlarını yapıyor” diye desteklerini sürdürdükleri de biliniyor.<span class="dipp char-style-override-13" style="font-size:0.82em;"><a class="footnote-link" href="#footnote-225-124" id="footnote-225-124-backlink">124</a></span> İç ve dış koşullar operasyonlar için çok uygun... Ordu’ya, kendini savunacak tek bir mevzi bile bırakılmamış. İçeride, medya ve kalemşörler hazırlanmış, “Ordu her an darbe yapabilir” düşüncesi kamuoyuna egemen kılınmaya çalışılıyor...<span class="dipp char-style-override-13" style="font-size:0.82em;"><a class="footnote-link" href="#footnote-225-125" id="footnote-225-125-backlink">125</a></span> Bu operasyonlar sözde darbeyi önlemek amaçlı... Bunlar şüphesiz ki yargıda yapılacak tüm hukuksuzlukları haklı gösterecek zemin hazırlıkları. Oysa Ordu’nun darbe yapabilecek hiçbir durumu yok. Haksızlıklara karşı kendilerini zayıf seslerle savunmaları bile, bin misli bir yankıyla bumerang etkisi gibi kendilerine geri dönüyor: “Bak hâlâ konuşuyorlar, bunları derdest etmekten başke çare yok”. Hatta Türköne gibi bazı kalemler, varolan ordunun tamamen lağvedilip yeni bir ordunun sıfırdan kurulmasını bile öneriyor.</p>

      <p class="paragraf">Ordu hemen hemen bütün darbelerini genellikle dışarının desteğiyle ve göz yummasıyla yaptı.. Tabii dışarısı derken, ABD’nin... Oysa ABD esas olarak 1990’dan sonra Sovyet bloğunun dağılmasından sonra yeni dünya düzeninde darbeleri destekleme dönemini esas olarak bitirdi. 1997 Şubatı’nda ise Ordu ancak siyasi iktidarı istifa etttirmeye yönelik “Postmodern zorlama” yapabilmişti. AKP iktidarı ile birlikte ABD’nin Ordu arkasındaki eski desteği tamamen sona erdi. Hele 2003’te, Ordu’nun Irak’a Amerikan müdahalesine izin vermeyen Meclis kararı üzerinde siyaset üzerinde etkisini kullanmadığı ve “Irak’a girilebilir” demediği gerekçesiyle, ABD bir iktidar gücü olarak Ordu’nun üzerini tamamen çizdi. Bu aşamada gerçekleşen <span class="char-style-override-12">Irak’ta Türk subayların başına çuval geçirilmesi</span> olayı da, bunun belgesiydi! Ama bütün bunlara rağmen, Ordu’nun her an darbe yapabileceği biçimindeki uyduruk kampanyanın 2014’e kadar sonu gelmedi.<span class="dipp char-style-override-13" style="font-size:0.82em;"><a class="footnote-link" href="#footnote-225-126" id="footnote-225-126-backlink">126</a></span></p>

      <p class="paragraf">Her ordu, ülkelerin çok olağanüstü koşullara sürüklenmesi durumunda iktidara el koyabilir. Ayrıca TSK’nın darbelerinde Türkiye’nin mi yararı, yoksa ABD ve AB’nin mi yararı tartışmaya açıktır. Özellikle 1971 ve 1980 darbelerinin arkasında ABD’nin çıkarları ve destekleri ön plandadır. Bunu 27 Mayıs 1960’a kadar uzatabiliriz. Peki yarın için soralım: ABD ve Batı yeniden bir darbenin arkasında olabilir mi? Bunun tek koşulu var, ülkede gerçekten geri dönüşü zor bir siyasi-sivil diktatörlüğün kurulması; millete zulüm yapılması, demokratik mekanizmaların özünde işlemez hale gelmesi... Buna benzer koşullarda iktidarın anayasal meşruiyetini kaybettiği gerekçesiyle, ABD ve AB, eleştirse bile, bir askeri müdahaleye göz yumabilir.<span class="dipp char-style-override-13" style="font-size:0.82em;"><a class="footnote-link" href="#footnote-225-127" id="footnote-225-127-backlink">127</a></span> Mısır’da Sisi-Mursi çatışmasını ve Batı’nın tutumunu örnek vermek istemem, ama bizim gibi ülkelerde Batı’nın çıkarları, hiçbir olasılığı yüzde 100 ortadan kaldırmaz.</p>

      <p class="paragraf">Burada bir noktaya işaret edelim: AKP gibi dinci gelenekten gelen ve rejimi – toplumu dönüştürdüğü konusunda kesin düşüncelerin olduğu AKP iktidarı altında, Ordu haydi haydi darbe yapabilir düşüncesi genel kanaat olarak yaşıyordu. Ama istese bile, “darbeciliğini” destekleyecek hiçbir uluslararası dayanak yoktu. Üstüne üstlük Türkiye 2002 öncesiyle kıyaslanamayacak bir şekilde ekonomik olarak dünyaya entegre olmuştu ve ekonomisi büyük ölçüde dışarıdan gelen sermayeyle finanse ediliyordu. Bir askeri darbe, Türkiye’yi ekonomik bakımdan tam çökertirdi. Bu bakımdan da Ordu askeri darbeye kalkışamazdı, çünkü ayakta kalamazdı. Eğer ciddi bir darbe niyeti olsaydı, başına örülen bunca kumpas karşısında, eğer geçmiş darbeciliği düşünülecek olursa, sessiz kalması olanaksızdı. <span class="char-style-override-12">Darbe yapabilecek en uygun koşullarda bile darbe yapamayan bir Ordu için hâlâ darbeciliğini</span> ileri sürmek, ancak bizim gibi ülkelerin az gelişmiş bilimsel düşünce ortamlarında mümkün olabilirdi. Şüphesiz ki, bu genellikle de görevli, eli kalem tutan bir takım yazar olarak tanınmış kişiler ve medyanın ortaklığıyla mümkün...</p>

      <p class="arabaslik-sol">Gülen: Gatakulli-Katakulli</p>

      <p class="paragraf">Konudan ayrılmayalım: Cemaat ve AKP, Ordu üzerine kumpaslarını, Ümraniye bombaları düzeniyle devreye soktular. İzleyen zamanlarda, 2008- 2009’da gazeteci, sivil insanlar, rektörler, subay tutuklamaları dalgalar halinde Türkiye’yi sardı... TSK üzerinde bitmez tükenmez tezgâhların da ardı arkası kesilmedi.</p>

      <p class="paragraf">Cemaat’in, Ordu üzerinde operasyonların ne kadar içinde olduğunu bir örnekle anımsayalım:</p>

      <p class="paragraf">Ergenekon davasında generaller, emekli generaller tutuklanmaya başlanmış, insanlar yaşlı, dolayısıyla çeşitli hastalıkları var, bazıları cezaevinden Gülhane Askeri Tıp Akademisi – GATA’ya gönderiliyor, bazıları tahliye ediliyor... 2009 Martı’nda Fethullah Gülen’i bazı gazeteciler ziyaret ediyor. İzlenimlerini yazan örneğin Mahmut Övür, Gülen’in, bu tahliyelere, hastahaneye yatmalara dikkat çekerek, bu durumdan rahatsızlığını, “katakulli” sözcüğünü kullanarak dile getirdiğini (bir alavere-dalavere çevriliyor anlamında), ama bunu “GATA-Kulli” biçiminde, yani “GATA’da numaralar yapılıyor” diyerek belirttiğini söylüyor: “Bu işlerin sulandırıldığı gibi bir kaygı var. Bana da öyle geliyor. Baksanıza sürekli Silivri Cezaevi’yle GATA arasında, bir ara Cengiz Çandar söyledi, yatay geçiş, yani yatış geçişi var. Bizim Erzurumlular bunu şöyle yorumluyor; <span class="char-style-override-12">‘Bu işin içinde bir ‘GATA’kulli var</span>.’ Hükümete karşı da bazı hesaplar seziliyor. Bunlar iyi şeyler değil.”</p>

      <p class="paragraf">TSK’yı kastederek devam ediyor: “Bunların üzerinden zırhlar yırtılamadı. Fakat bazı gelişmeler de var. <span class="char-style-override-2">Taraf</span>, <span class="char-style-override-2">Bugün</span> ve <span class="char-style-override-2">Vakit</span> gibi bazı gazetelerde yüklenmeler oluyor. Bundan 10 sene önce bunlar yapılamazdı.”<span class="dipp char-style-override-13" style="font-size:0.82em;"><a class="footnote-link" href="#footnote-225-128" id="footnote-225-128-backlink">128</a></span></p>

      <p class="paragraf">F. Gülen, 1980’de “Son Kale” olarak nitelendirdiği Ordu’ya karşı düzenlenen operasyonların arkasına geçiyor şimdi. Hasta insanların tedavisine bile, “askerin numarası” gözüyle bakıyor. Ordu üzerindeki “zırhın henüz yırtılamadığı” şeklindeki sözleriyle, bu operasyonların daha devam etmesi görüşünü dile getirdiğini görüyoruz. Nitekim, o sıralarda da, 2009 Martı’nda henüz kokusu çıkmamış, “Balyoz Darbe Planı” adıyla yeni bir sahtekarlık tezgâha konmak için hazırlanmaktadır. Bu senaryoyu da dokuz ay sonra, Ocak 2010 tarihinde piyasaya süreceklerdir.</p>

      <p class="paragraf">Ama F. Gülen’in şu “Gatakulli” suçlaması için birkaç noktaya daha işaret edelim. Aradan dört yıldan fazla bir zaman geçecek, “Gatakulli Operasyonları”nı birlikte yürüttükleri AKP-RTE ile aralarındaki ittifak, 2011 ve 2012’de önce Şike arkasından MİT operasyonları, ama temelli olarak da 2013 Aralık ayında Rüşvet ve Yolsuzluk operasyonlarıyla tamamen parçalanınca, “Gatakulli” bu kez “Ordu’ya kumpas kurdular” sözleriyle Gülen ve Cemaati’ne geri dönecekti. Recep Tayyip Erdoğan, 8 Mart 2014’te Malatya dönüşü uçağına aldığı gazetecilere şunları söyleyecek ve Gülen’i kendi sözleriyle vuracaktı:</p>

      <p class="paragraf">Balyoz Davası’nı alelacele hallettiler. Ergenekon’da halen gerekçeli karar hazırlanmadı. Burada bir <span class="char-style-override-12">katakulli</span> olduğu çok açık. Bu davalarda haksızlığa uğrayan insanlar var. Çok ciddi sayıda tutuklu insan var. Bütün bu davalarda intikam hissiyle hareket ettiler...<span class="dipp char-style-override-13" style="font-size:0.82em;"><a class="footnote-link" href="#footnote-225-129" id="footnote-225-129-backlink">129</a></span></p>

      <p class="arabaslik-sol">Çeşit Çeşit Kumpaslar</p>

      <p class="paragraf">Konumuz şüphesiz ki Ordu’ya karşı düzenlenen çeşitli operasyonlar değil. Cemaat’in Ordu içindeki örgütlenmesi ve amacı... Ama Ordu’ya karşı sürdürülen operasyonlar bir yandan da Cemaat’in Ordu’da örgütlenmesini de açığa çıkartan özellikler taşıyor.<span class="dipp char-style-override-13" style="font-size:0.82em;"><a class="footnote-link" href="#footnote-225-130" id="footnote-225-130-backlink">130</a></span> Şimdi fazla uzatmadan, Cemaat’in daha çok planları ve hedefleri açısından, Ordu’ya yönelik atılan adımları, genel çerçevede kalarak izlemeye devam edelim ve değerlendirmelere geçelim..</p>

      <p class="paragraf">Kronolojiye bakarsak, bir yandan Ergenekon operasyonları büyük tantanalarla sürdürülürken çeşitli kumpaslar devreye sokuldu: Arazilere “askeri mühimmatlar” yerleştirenler bunları tabii ki sonra elleriyle koymuş gibi buldu ve “işte darbe hazırlığının silahları” diye günlerce halka sundu. Televizyonlar “kazı işlerinden” naklen yayınlara geçti! “Cemaati ve AKP hükümetini Bitirme Planı” gibi sahtekârlıklar devreye sokuldu... Ve tabii ki bütün bu kumpasların ardından da dizi dizi tutuklamalar geldi.</p>

      <p class="paragraf">20 Ocak 2010’da torbalarındaki en büyük “turp”u çıkardılar: Balyoz’un pimini “Bavulcu” adıyla anılacak olan Mehmet Baransu çekecekti. Cemaat’in operasyonel gazetesi <span class="char-style-override-2">Taraf’</span>ta<span class="dipp char-style-override-13" style="font-size:0.82em;"><a class="footnote-link" href="#footnote-225-131" id="footnote-225-131-backlink">131</a></span> “Balyoz Darbe Planları” zırvalığı yayınına başlayacaktı. Baransu 30 Ocak’ta ise sözde darbe planlarını bavulla savcıya teslim edecek ve 22 Şubat’ta da emekli ve muvazzaf generallerle birlikte 49 kişinin gözaltına alınmasıyla, Balyoz tutuklamaları başlayacak, yıl boyunca dalga dalga sürecekti...</p>

      <p class="paragraf">Balyoz’a inandırıcılık kazandırmak için her türlü heyecanlı palavra içinde vardı, Ordu’nun Fatih Camii’ni bombalamasına kadar... Ama eşzamanlı olarak da, Genelkurmay’a da yönelik operasyonlar, Balyoz ile bütünleşik sürüyordu. Mesela...</p>

      <p class="paragraf">2010 Martı’nda örneğin Ankara’da, “TSK’ya ait olduğu söylenen mühimmat dolu bir kamyon ele geçirildi” haberleriyle heyecan yaratıldı... Tabii amaç “TSK bir şeyler hazırlığı içinde” algısı yaratmaktı. Hemen arkasından “Bülent Arınç’a suikast planı” manşetleriyle iki subay yakalandı! Evinin çevresinde arabayla dolaşıyorlarmış! Albay ve Binbaşı gözaltına alındı. Bu vesileyle Silahlı Kuvvetler’in Kozmik Odası’na baskın yapıldı... Güya darbe planları arandı! Bu satırların yazıldığı 2014’te aradan beş yıl geçti, ama ne iddianame hazırlandı ne beraat kararı verildi! Bu subaylardan birinin üzerinde sözde bir kâğıt parçası üzerine çizilmiş Arınç’ın evinin planı bulunmuştu, hatta bu kâğıdı “yutmaya çalışırken yakalandı” diye uyduruk haberler yapılmıştı; subay mahkemede “üzerimde böyle bir şey yoktu, arama sırasında polis koydu” diyecek ve mahkeme delil yetersizliğinden ikisini de serbest bırakacaktı... Konu günlerce, Cemaat ve RTE basınında manşetlerden inmedi... Ama bu vesileyle hem Ordu’nun Kozmik Odası yağmalandı hem de Ordu için, “dikkat her an darbe yapabilir” görüntüsü yaratıldı. Ne oldu Kozmik Oda’daki belgeler?! Kimlerin elinde, kimlere satıldı pazarlandı veya verildi?</p>

      <p class="paragraf">Peki niyeydi bütün bunlar? Amaçlarına bakalım!</p>

      <p class="arabaslik-sol">Cemaat, Ordu’da Ne Kadar Örgütlü?</p>

      <p class="paragraf">Ergenekon ve Balyoz davalarının ayrıntıları bu kitabın konusu değil. “Silivri Kitaplığı” diye adlandırılabilecek külliyatta, onlarca kitapta bütün ayrıntılar okunabilir; ayrıca Dani Rodrik ve Pınar Doğan’ın Balyoz üzerine yazdığı iki kitap her şeyi ortaya koyuyor.<span class="dipp char-style-override-13" style="font-size:0.82em;"><a class="footnote-link" href="#footnote-225-132" id="footnote-225-132-backlink">132</a></span> İlki, Balyoz Davası’nın daha hemen başında ortaya çıkan delil kepazeliklerini bir bir ele alarak, ileri sürülen Balyoz darbesi planının uyduruk ve dijital olarak hazırlanmış olduğunu, hem de çok erken bir dönemde, kesin delillerle ve savcı iddialarını tamamen çürüterek ortaya koyuyordu. Buna rağmen, Cemaat+İktidar yandaşı sözde aydınlar bu kitabı ya görmezlikten geldiler ya da CD’lerin gerçek olduğunu savunmayı sürdürdüler.</p>

      <p class="paragraf">İkinci kitap ise, sonraki dört yıl içindeki, CD’leri çürüten ve senaryonun sahteliklerini gösteren bilirkişi raporlarıyla, Balyoz Darbe Planı iddiasının defterini dürüyor ve planı çöpe atıyor. Ama yine de kitabın sonunda birkaç tipik örnekle, düzenbazlara iki laf edeceğiz... Biz burada, Cemaat’in Ordu üzerinde egemenlik iddiaları çerçevesinde konuya yaklaşıyoruz.. Bu soruya daha o zamanlar “Ordu’nun üst kesimini buduyorlar, hepsine emekliliğin yolunu açıyorlar; Deniz Kuvvetleri’nde kendilerinden olmayan mimledikleri tüm seçkin kurmay albayları Ordu’dan attırıyorlar; böylece kendi adamlarına yükselmenin yolunu açıyorlar” yanıtını veriyorduk. Özellikle 2013 ve 2104 yıllarında, RTE ile Gülen arasında köprüler tamamen atılınca, Cemaat’in Ordu ile ilişkileri daha net ortaya çıktı ve iktidar medyasında da manşetlere tırmandı...</p>

      <p class="paragraf">Mesela, iktidar medyası, ortalık bozulunca, Cemaat’e karşı birbir ardına “bombalar” patlatıyordu: “GATA’ya sızmaları 26 yıl önce başladı” haberinde<span class="dipp char-style-override-13" style="font-size:0.82em;"><a class="footnote-link" href="#footnote-225-133" id="footnote-225-133-backlink">133</a></span> Gülencilerin çocuklarını GATA’ya yönlendirdikleri, Sağlık Dairesi Başkanlığı’nın Cemaat’in Genelkurmay’daki merkezi olduğu, GATA’da görevli 500 öğretim üyesinden 150’sinin Cemaatçi olduğu” iddiasına yer verildi. Şüphesiz, bunları ihbar eden “muvazzaf”ın kimliği belli değildi. Tabii, bu iddialar kısmen doğru olsa bile ne kadarı abartma bilemeyiz... AKP ve medyasının bu konuda izlediği yöntem, Cemaat’in Ordu tutuklamaları için çok sık kullandığı “vatansever bir subay” imzalı ihbar mektuplarına benziyordu. Cemaat mensuplarının bu mektuplarıyla soruşturmalar ve tutuklamalar başlıyordu. Mesela Gölcük Komutanlığı’na baskın; Albay Dursun Çiçek’e mal edilen uydurma “Gülen ve AKP iktidarını bitirme planı”<span class="dipp char-style-override-13" style="font-size:0.82em;"><a class="footnote-link" href="#footnote-225-134" id="footnote-225-134-backlink">134</a></span> gibi pek çok büyük operasyon, ismi saklı veya tamamen uydurma e-postalar veya böyle mektuplarla başlatılıyor ve arkasında tutuklamalar geliyordu. Cemaat’in savcıları bu işi iyi kotarıyorlardı... <span class="char-style-override-12">Şimdi de iktidarın, Gülen Cemaati’ni aynı yöntemle vurduğunu görüyorduk..</span></p>

      <p class="paragraf">Hemen arkasından bir başka iktidar gazetesi de<span class="dipp char-style-override-13" style="font-size:0.82em;"><a class="footnote-link" href="#footnote-225-135" id="footnote-225-135-backlink">135</a></span> açıkladığı bir ismin, GATA’dan sağlık raporlarının nasıl verildiği ve Cemaatçi öğrencilerin askeri okullara nasıl yönlendirildiği konusunda haber yapıyordu. Derken, 2014’ün yaz aylarında, havuz medyası tabiriyle ün yapmış iktidar medyasında, “Cemaat Ordu’da da örgütlü” haberleri yer almaya başladı. Örneğin, sahiplerinin aslında kimler olduğu konusunda yoğun söylentilerin dolaştığı, Havuz medyasının “amiral gemisi” Sabah’ta, Cemaat içinde çeşitli görevler alan, 1999’da Cemaat’ten ayrıldığını belirten “esnaf hizmetleri imamı” bir “itirafçı”, adıyla sanıyla konuşturuluyor, “asker içinde hücre yapılanması var” diyordu.<span class="dipp char-style-override-13" style="font-size:0.82em;"><a class="footnote-link" href="#footnote-225-136" id="footnote-225-136-backlink">136</a></span></p>

      <p class="paragraf">Örneğin havuz medyasından bir başka gazete ise Haziran sonlarında “Paralel hizmetteki paşalar deşifre oldu” başlıklı haberinde sözde bir “bomba” patlatıyordu:</p>

      <p class="paragraf">Türk Silahlı Kuvvetleri’nde “darbeci avı” için düğmeye basıldı. Bizzat Başbakan Erdoğan’ın talimatıyla oluşturulan özel ekip, derin örgütü deşifre etmek için 3 aydır çalışıyor. Şu ana kadar 40 general ve amiralin “paralelci” olduğu belirlendi. Derin örgüte hizmet eden paşaların, 20’si tuğgeneral ve 5’i bölge komutanı. 7’si tuğamiral, diğerleri tümgeneral ve tümamiral düzeyinde. Çok önemli bir kuvvet komutanı paralel yapıyla çok yönlü işbirliği içinde...Askeri yargıda ise biri general, diğeri amiral olmak üzere iki “paşa” belirlendi.<span class="dipp char-style-override-13" style="font-size:0.82em;"><a class="footnote-link" href="#footnote-225-137" id="footnote-225-137-backlink">137</a></span></p>

      <p class="arabaslik-sol">Cemaat’in Ordu’daki Gücü İddiaları Abartılı mı?</p>

      <p class="paragraf">Cemaat’in <span class="char-style-override-12">Ordu içindeki gücünü böylesine abartmak</span> da başka bir sorun yaratır. “Adamlar her şeyi ele geçirmişler” yanlışını yaparsanız, sadece endişe yaratırsınız. Cemaat’in gizli yapılanması bu noktaya gelmiş midir? Ordu’yu bilenler için bu kadarı olasılık dışıdır. Başbakan, Cumhurbaşkanlığı seçim turlarında her nutkunda “paralel yapı”yı ağzından eksik etmedi, durmadan “inlerine gireceğiz” dedi... Bunu her deyişinde havuz medyasında bir “bomba” patlatıldı! Şüphesiz, RTE, ne kadar çok paralel yapı derse, ailesi ve hükümeti hakkında ortaya dökülen rüşvet ve yolsuzluk iddialarının gündemin arka planına atıldığını ve gözlerden kaçırıldığını da biliyordu!</p>

      <p class="paragraf">Zaten Genelkurmay da “TSK’da 40 paralel paşa” haberine sert tepki göstermişti..</p>

      <p class="paragraf">Anılan haber ve yorumlarla, TSK içinde hiyerarşi ve disiplin dışı oluşumların teşkilatlanabildiği imajının yaratılmak istendiği üzüntü ile izlenmektedir... İleri sürülen iddiaları araştırmak ve gerekli idari/adli işlemleri yapabilmek için bugüne kadar resmi istihbarat makamlarından somut hukuki hiçbir bilgi ve belge TSK’ya ulaşmamıştır... Her türlü yıkıcı, bölücü ve yasa dışı kişi ve oluşumlardan TSK’nın temizlenmesinin yasal bir görev ve sorumluluk olduğuna inanılmaktadır.<span class="dipp char-style-override-13" style="font-size:0.82em;"><a class="footnote-link" href="#footnote-225-138" id="footnote-225-138-backlink">138</a></span></p>

      <p class="bos"/>

      <p class="paragraf">Ancak Genelkurmay’ın Cemaat örgütlenmesini bilip de yok farzettiği bir tutum içinde olduğunu da biliyor ve görüyoruz... Zaten özellikle Balyoz ile ilgili süreçte, Denizcilerin bizzat içinde bir örgütlenme olmadan, örneğin 2003’te yapılan o ünlü seminerin ses kayıtlarının ancak yetkililerin girebildiği arşivlerden dışarı çıkartılıp; Cemaat polisi ve savcılarının eline teslim edilmesi mümkün gözükmemektedir. Davada yargılanan subaylar bizzat bunu dile getirmişlerdi. Aynı şekilde, Gölcük’te döşeme altına, devre dışı bırakılmış hardisklerin yerleştirilmesi ve arkasından savcının eliyle koymuş gibi gidip bulması da mümkün olamazdı.. Yani gizli bir Cemaat yapılanması Ordu içinde vardır, bunu ortaya çıkartacak olan bizzat ordunun kendisidir.</p>

      <p class="paragraf">Yine AKP iktidarının yaydığı “40 Cemaatçi paşa” dedikodusu konusunda şu gerçeği unutmayalım: AKP iktidarı 17 Aralık 2013’de patlayan “Rüşvet ve Yolsuzluk” savaşının ilerleyen aylarında “vay Ordu’da da örgütlüler...” iddiasını ileri sürdü. MİT’in, Suriye’ye silah, cephane vb. sevkiyatı için kullandığı TIR’lara, bölgelerin savcıları ve jandarma gibi silahlı güçlerin yasal süreç içinde müdahalesi, “Cemaat’in eylemi” olarak ilan edildi.</p>

      <p class="paragraf">Cemaat’in Ordu içinde örgütlü bir güç olarak var olduğunu, özellikle Balyoz ve Ergenekon davalarıyla ilgili çeşitli süreçlerde görüyoruz... AKP yeni mi uyanıyor?! İki güç arasındaki çatışma sırası şüphesiz Ordu’ya da gelecek ve hesaplaşma burada da yapılacaktı. Bu hesaplaşmayı, 2012 Martı’nda, yani 2012 Şubatındaki MİT krizini izleyen günlerde, şu makalede izliyoruz:</p>

      <p class="arabaslik-sol">Erdoğan’a Askeri Darbe?</p>

      <p class="paragraf">Yoo hayır bu kez, başka bir “fantezi” üzerinde düşünmeye çağırıyorum: Cemaat, denetlemeye başladığı TSK’yı, Erdoğan’a karşı kullanır mı? Erdoğan’a karşı MİT Darbe Girişimi’ni, bu kez <span class="char-style-override-2">Askeri Darbe Girişimi</span> izler mi, nasıl ve ne zaman izler?</p>

      <p class="paragraf">Bu köşe “fantezi” üretir oldu. <span class="char-style-override-2">Cemaat, denetlediği özel yargılama güçleriyle Erdoğan’a hukukun mızrağını gösterir mi</span>, diye sorduk, bir ay geçti geçmedi MİT üzerinden Erdoğan’ı silkelediler!</p>

      <p class="paragraf">Bu güçler, tıpkı yargı mekanizmasında olduğu gibi, uzun zamandır orduyu da denetim çabası içindeler..</p>

      <p class="paragraf">Kayseri’deki dava ile ilgili belgeleri okuyunca, birden, Ergenekon ve Balyoz davaları konusundaki tutumları üzerine <span class="char-style-override-12">tanrının ışıkları düşüverdi</span>!</p>

      <p class="paragraf"><span class="char-style-override-12">İşte bu</span>, dedim!</p>

      <p class="bos"/>

      <p class="paragraf">Cemaat’in keskin kalemlerinin <span class="char-style-override-2">neden dört tahliye oldu</span> diye, “dikkat Ergenekoncular güçleniyor” toplu yayınına giriştikleri anlaşıldı! Sorun sadece Odatv değil, hatta hiç değil.. Odatv, onların yarattıkları sadece bir korku havasıydı, fosladı!</p>

      <p class="paragraf">Cemaatçiler için esas sorun ise Ergenekon ve Balyoz!</p>

      <p class="paragraf">Hele hele Balyoz! Bu davada amiralinden generaline, 365 subay yargılanıyor, <span class="char-style-override-12">249</span>’u tutuklu! Burada tahliyeler çorap söküğü gibi gelirse, bir de beraatler olursa diye korkuyorlar. Balyoz davasının, normal bir mahkeme ve yargılamada, iler tutar tarafı sıfır, bir iki kişi ceza alır mı tali şeylerden, o bile meçhul.. Davadaki hızlanmaya bakılacak olursa, bu tahliye ve beraat olanaklarını ortadan kaldırmak için, hemen ceza yağdırılacak bir sürece gidiliyor gibi..</p>

      <p class="paragraf">Çünkü, ceza alırsa yargılanan subaylar, ordudan tasfiye olacaklar. Yerlerine ise yeni ordu güçleri yükselecek. Yani, Cemaat’in ordu içindeki stratejisinin ilkesi, suçlu-suçsuz değil, hızlı tasfiye! Ergenekon ve Balyozda mahkûmiyetler, cemaate kendi güçlerini yükseltme fırsatını doğuruyor.</p>

      <p class="bos"/>

      <p class="paragraf"><span class="char-style-override-12">Kayseri’deki davası</span> dedim, <span class="char-style-override-2">o da ne</span> diyeceksiniz..</p>

      <p class="paragraf">O dava, <span class="char-style-override-12">Adalet ve Komplo</span> davasıdır. Zeki Üçok, cemaatçi 3 astsubayın 2009’da “<span class="char-style-override-15">TSK sistemine girerek bazı belgeleri kopyalayarak birlik dışına çıkartıklarını</span>” saptar ve olayın soruşturmasını sürdürür.</p>

      <p class="paragraf">Dava Avukatı <span class="char-style-override-12">Hüseyin Ersöz</span> şöyle diyor:</p>

      <p class="paragraf">“<span class="char-style-override-2">Soruşturma derinleştikçe bu kişilerin bir cemaatle bağlantılı oldukları tespit edilir. Bu bağlantılarını kabul eden şüpheliller, ifadeleri alındıktan sonra tutuklanır. Hiçbir kötü muamele görmediklerine ilişkin Adli Tıp ve GATA Raporları da dahil 39 sağlık raporu bulunmasına karşın, Başsavcı Zeki Üçok hakkında işkence yaptığı gerekçesiyle Kayseri Ağır Ceza Mahkemesi’nde dava açılır. İddia o ki, şüpheli ifadeleri “hipnoz” yöntemiyle alınmıştır! Kayseri Ağır Ceza Mahkemelerinde talep ettiğimiz tanık dinlenmesi, keşif vs taleplerinin hiçbiri kabul edilmeksizin, Savcılık esasa ilişkin mütalaasını Mahkemeye sundu. Zeki Üçok bu soruşturmanın ardından önce Sahte Çürük Çetesi Soruşturması’nda tutuklandı. Sonrasında 1. Sınıf Hakimliği düşürüldü. Sonra Balyoz Davası’nda da tutuklandı. Bir başka ifade ile “</span><span class="char-style-override-15">dokunan yanar</span><span class="char-style-override-2">” durumu...</span></p>

      <p class="paragraf">Yani Üçok hakkında, bir dizi uydurma suç oluşturuldu, Rusya’dan kadın getirip pazarladığı dahil!!!</p>

      <p class="paragraf">Dava ile ilgili belgeleri okudum, astsubay ifadelerini, cemaat ilişkilerini, TSK bilgisayar sistemine nasıl girdiklerini, nasıl dışarıdan dosya eklediklerini, çıkardıklarını...</p>

      <p class="paragraf">Üçok’un savunmasını okudum.. Belgelere, iddialara baktım... Bir “sahte belge üretim çetesi veya merkezi” sırıtıyordu. Siz de bakabilirsiniz: http://wp.me/pPwBF-1r9</p>

      <p class="paragraf">Tam illegal komünist partilerin gizli hücre örgütlenmesi taktiğiyle TSK içinde ilerleyenler var..</p>

      <p class="bos"/>

      <p class="paragraf">Ergenekon ve Balyoz davasında yargılanan subayların hepsi süründürülmeli.. Zamana oynuyorlar.. Suçsuzluklarının ileride ortaya çıkmasının önemi yok, o zamana kadar yükselen güdümlü kadrolar “malı götürecek..”</p>

      <p class="bos"/>

      <p class="paragraf">Peki bu durumun, “<span class="char-style-override-12">Başbakana askeri darbe</span> <span class="char-style-override-12">ile ne ilgisi var</span>”, diye sorar gibi bazılarınız..</p>

      <p class="paragraf">Poliste ve yargıda örgütlenmelerinin, Başbakan ve hükümetle ne ilgisi varsa, aynı ilgi var!</p>

      <p class="paragraf">Erdoğan ve (AKP) ile F. Gülen arasında savaş, yeraltında yerüstünde sürüyor..</p>

      <p class="paragraf">TSK üzerinde denetim ve yönlendirme, cemaatçiler için, <span class="char-style-override-12">yılbaşı ikramiyesi</span> önemindedir!</p>

      <p class="paragraf"><span class="char-style-override-12">En büyük joker</span>, yani!</p>

      <p class="bos"/>

      <p class="paragraf">Erdoğan bunun farkında (mı)!?</p>

      <p class="paragraf"><span class="char-style-override-12">Hukukun mızrağı.. derken gelecek zamanda ordunun mızrağı</span>...</p>

      <p class="paragraf">Şimdi bir yarış var:</p>

      <p class="paragraf">Cemaatçiler <span class="char-style-override-2">hızlı bir mahkûmiyet</span> yarışında!.. Bir an önce, hemen!</p>

      <p class="paragraf">Erdoğan ve iktidarı ise, özel yetkili mahkemelerle ilgili yasada bir an önce değişiklik isteğinde..</p>

      <p class="paragraf">Bakalım kim kazanacak!</p>

      <p class="paragraf">(“Bilim ve Siyaset”, <span class="char-style-override-2">Cumhuriyet</span>, 20 Mart Salı 2012)</p>

      <p class="arabaslik-sol">“Hey Denizciler, İlk Hedefiniz Ankara! İleri!”</p>

      <p class="paragraf">Cemaat’in, özellikle Deniz Kuvvetleri içindeki seçkin kurmay subayları tasfiye girişimi, alt kademelerdeki “kendi subaylarına” yükselme olanaklarını açmaya yöneliktir. Cemaat, adamlarının yükselme şansını en çok gördüğü Deniz Kuvvetleri’ni hedef olarak seçti... Tutuklu subayların oranı, Kara ve Havacılarda yüzde 10, Denizcilerde ise yüzde 80.<span class="dipp char-style-override-13" style="font-size:0.82em;"><a class="footnote-link" href="#footnote-225-139" id="footnote-225-139-backlink">139</a></span> Öyle ki Deniz Kuvvetleri’nde oramiral kalmadı ve Donanma Komutanlığı’na, tarihinde ilk kez bir koramiral getirilmek zoruda kalındı. Deniz Kuvvetleri’ne yönelik bu tasfiye çok yönlü olarak tartışılıyor. Örneğin Deniz Kuvvetleri’nde son 20 yılda kaydedilen askeri teknolojik bakımdan büyük gelişmelerin, 2000’li yıllardan önce “Milli Gemi” gibi, elektronik harp yazılımlarını da içeren önemli stratejik askeri “silahların” üretime alınmış olması, ve Deniz Kuvvetlerinin belki de bölgede- kara sularımızda ilk kez dikkate alınması gereken bir güç haline gelmesi için uygulanan politika ve projeler, şüphesiz ki “dış güçlerin” dikkatini yoğun olarak çekmiştir. Zaten Deniz Kuvvetleri subayları arasında bu konuda fikir birliği vardır, yazdıkları kitaplarda bu konuya önem verdiler.<span class="dipp char-style-override-13" style="font-size:0.82em;"><a class="footnote-link" href="#footnote-225-140" id="footnote-225-140-backlink">140</a></span></p>

      <p class="paragraf">Savunma için silah teknoloji kaynaklarını ülke içinde üretmeye başlamanız, dışarıda üç yönden hoş karşılanmaz. İlki, kendi ürettikleri silahları size satmakta zorlanırlar, bir pazar daralması yaşarlar. İkincisi, silah ve teknoloji bakımından onlara olan bağımlılığınızın azalması veya yok olması, dışa olan siyasi bağımlılığı da azaltır ve ulusal yararlarınızı daha iyi korumanızı sağlar, bunu istemezler. Üçüncüsü, karasularınızda ve bölgede siyasi menfaatlerinizi koruyucu bağımsız bir askeri güce ulaşmanız, asla istenmez.</p>

      <p class="paragraf">Belki dördüncü olarak da şunu belirtebiliriz: Askeri projeleri kendi ülkenizde geliştirmeniz, ülkenizde bağımsız ve teknolojik olarak gelişmiş yüksek bir insan-kaynak ve üretim gücüne ulaşmanız demektir, bu ise hiç mi hiç arzulanmaz. Çünkü bağımsızlığınız ve üretiminizde sürekli bir kaynağa sahip oluyorsunuz demektir. Bu da yüksek teknolojide bir rakip olarak piyasaya çıkmak demektir..</p>

      <p class="paragraf">Bu noktada, Deniz Kuvvetleri ve genel olarak da Silahlı Kuvvetler’de “millici” bir politika çizgisinin ve bunun Ordu içinde savunucularının ortaya çıkması, bağımsız milli orduya yönelme anlamına gelir ki, bu, fikir sahiplerinin defterinin dürülmesi için yeterli bir nedendir. Ordu üzerindeki tasfiye projelerinin “dış güçler” ortaklığında gerçekleşmesinin, böylesi nedenlerini de düşünmek gerekir. Ama Deniz Kuvvetleri’ne yönelik tasfiye operasyonlarında örneğin yaygın bir düşünce olan “ABD siparişi” ile birlikte, Cemaat’in Deniz Kuvvetlerinde uygun gücü de rol oynamıştır demeliyiz.</p>

      <p class="paragraf">Elimdeki dosyada bir karşılaştırmalı hesap var.<span class="dipp char-style-override-13" style="font-size:0.82em;"><a class="footnote-link" href="#footnote-225-141" id="footnote-225-141-backlink">141</a></span> İddiana-melerde sanık sayısı ve Yargıtay’da cezası onananlar (parantez içinde):</p>

      <p class="paragraf">Deniz Kuvvetleri’nden 156 (134, 34’ü amiral)</p>

      <p class="paragraf">Kara Kuvvetleri’nden 102 (38, 28’i general)</p>

      <p class="paragraf">Jandarma’dan 63 (24, 2’si general)</p>

      <p class="paragraf">Hava Kuvvetleri’nden 41 (19’u general)</p>

      <p class="paragraf"><span class="char-style-override-12">Darbeleri Deniz Kuvvetleri yapmaz, her zaman Karacılar yapar</span>, ama en çok Deniz Kuvvetleri budanıyor, öyle ki amiral kalmamacasına! Dosyada deniyor ki: Yargıtay’a göre “darbeye denizciler ve havacılar teşebbüs etti.” Toplam mahkûmiyette Denizcilerin oranı yüzde 57, Havacıların yüzde 17, Karacıların yüzde 16, Jandarmanın yüzde 10. Tabii, bir de senaryoda derin mantık hatası var: Çetin Doğan 1. Ordu Komutanı ve karacı! Semineri o düzenliyor! Demek darbeyi Genelkurmay-Ankara değil, Çetin Doğan, İstanbul’da ve ağırlıklı olarak denizcilerle birlikte yapacaktı!!! Emir de şöyle olacaktı herhalde: “İstanbul’daki 1. Ordu ve hey Denizciler, ilk hedefiniz Ankara’daki hükümettir, ileri!” Bu emir üzerine, 1. Ordu karadan, Deniz Kuvvetleri de Karadeniz’den veya Akdeniz- Konya üzerinden donanmalar ile hükümeti yıkmak üzere harekete geçeceklerdi! Darbe iddiası dediğin böyle olur!</p>

      <p class="paragraf">Donanma Komutanlığı’ndan istifa ederek ayrılan Oramiral Nusret Güner de diyor ki Balyoz darbesinden önce amiral olabilecek 40 albay varken, Balyoz sonrası bu sayı üçe düşmüş!<span class="dipp char-style-override-13" style="font-size:0.82em;"><a class="footnote-link" href="#footnote-225-142" id="footnote-225-142-backlink">142</a></span> Tabii Balyoz dışında 300 kadar denizci subayın da Casusluk ve Fuhuş, Amirallere Suikast, Poyrazköy, İrtica ile Mücadele Eylem Planı, Kafes, Ergenekon davalarında sanık yapıldıklarını, tabii düzmece belgelerle yargılandıklarını da anımsayalım. Balyoz’da yargılanan Amiral Cem Gürdeniz, 2010 yılında “Donanma’nın ulaştığı düzey, bir denizci devletin sahip olması düzeydeydi”, der. “Bir gemi komutanı 15 yılda, komodor 20 yılda, amiral 25 yılda yetişir, tasfiye edilenler A takımındaydı. Bu operasyonun perde arkasındaki asıl makro hedefin, Türkiye’nin denizcileşmesi ve bölgesel bir deniz gücü olmasının engellenmesi” olarak yorumlar.<span class="dipp char-style-override-13" style="font-size:0.82em;"><a class="footnote-link" href="#footnote-225-143" id="footnote-225-143-backlink">143</a></span> Evet, iyi silahlarınız olabilir, ama üst düzey nitelikli kadrolarınız yoksa, silahlar işe yaramaz.</p>

      <p class="paragraf">Bu fotoğraf, hangi amaçla olursa olsun, Deniz Kuvvetleri’ne büyük bir darbe vurulduğunu, vurulmak istendiğini, Türkiye’nin savunma gücüne yönelmesi nedeniyle de tam bir casusluk ve sabotaj faaliyeti çerçevesinde değerlendirilebileceğini göstermektedir. Cemaat, AKP’nin desteğiyle burada başroldedir!</p>

      <p class="paragraf">AKP, belki de amaçlı olarak, Cemaat’in polisteki, savcılıktaki, mahkemelerdeki ve Yargıtay’daki gücünü, bu tasfiye için bilinçli olarak kullanmış olabilir. 17 Aralık Rüşvet ve Yolsuzluk Operasyonu bu kez kendisine yönelince, iktidar çatışmasının en üst noktasında, Cemaati, yukarıdaki saydığımız devlet içindeki bütün güçleriyle tasfiyeye yönelmiştir. “Bizi de kandırdılar, yanılttılar” diyerek, Ordu’ya kurulan kumpastan kendini arındırma politikasını devreye soktu ve yargılamaları iptal yolunu açtı.</p>

      <p class="paragraf">Evet, AKP Cemaat’i maşa olarak bilinçli kullandı mı kullanmadı mı? Veya Cemaat’in RTE’yi saf dışı bırakacak eylemlere girişeceğini, son darbeyi indirmek için 17 Aralık 2013 Rüşvet ve Yolsuzluk Operasyonu gibi eylemlere girişebileceğini hiç mi düşünmedi.</p>

      <p class="paragraf">RTE, 12 Şubat 2012’de MİT operasyonunu çok ciddi bir uyarı olarak kabul etmedi mi? Yoksa 2014’teki Cumhurbaşkanlığı seçimlerini düşünerek, Cemaat’i oyalamayı mı düşündü?</p>

      <p class="paragraf">Cemaat, büyük oynadı, tam iktidara oynadı; iktidara oynamak, Recep Tayyip Erdoğan ve ekibini tasfiye etmekti. Ama bu büyük çatışmayı bu dönem için kaybetti. Salt bu dönem mi, yoksa artık iktidar oyunundan tamamen safdışı mı kaldılar?</p>

      <p class="paragraf">Ordu, Cemaat’in iktidar oyununda büyük bir lokmaydı ve büyük bir güçtü.. Gerektiğinde AKP’ye boyun eğdirmek için kullanabileceği bir büyük güç.. Ordu içinde örgütlenmesi, gerektiğinde onu iktidar oyununda kullanma gözükaralığına da sahip olduğunu gösteriyor.</p>

      <p class="paragraf">Ama gelinen noktada, AKP, Ordu’ya kurulan “kumpas”ı Cemaat’in üzerine yıktı.. Cemaat’i yazılarımda uyardığım, “şu davalarda özgürlüğün yolunu açın, yoksa AKP bu suçları üzerinize yıkacak” diye yazdığım halde!</p>

      <p class="bos"/>

      <p class="paragraf">Sırada <span class="char-style-override-12">Emniyet ve İstihbarat</span> var: Ülkenin en önemli can damarı olan Emniyet ve İstihbarat’ta bir dini cemaat neden örgütlenmek istesin?</p>

      <p class="arabaslik-sol">5- Toplumu ve İktidarı Kontrol Mekanizması Olarak Emniyet’i ve İstihbaratı Kullanma</p>

      <p class="paragraf">Bu bölümü yazarken ortalık kaynıyordu. Cemaat’in Emniyet güçlerine, ünlü polis ve istihbarat şeflerine bayram öncesi sahur vakti baskınlar yapılmış, onlarca kişi gözaltına alınmış, tutuklamalar başlamıştı. “İnlerine gireceğiz” diye aylardan beri bağıran Başbakan, sonunda kendisi için yeterli ve gerekli polisiye ve yargı ortamını hazırladıktan sonra düğmeye basmıştı. Suçlamalar daha çok yasadışı dinlemeler üzerine yoğunlaşmış. Gizli örgüt iddiası var! Casusluk suçlaması gündeme geldi. Ünlü istihbaratçı ve Emniyet müdürlerinden, pek çok olayda üstelik Cemaat’in kilit adamı pozisyonundaki ve Hrant Dink cinayetinde rolü gündeme getirilen Ali Fuat Yılmazer; Terörle Mücadele eski müdürü, Silivri davalarının hazırlanmasında başlıca isimlerden, Amerikalılara Silivri davaları üzerine brifing verdiği belirtilen<span class="dipp char-style-override-13" style="font-size:0.82em;"><a class="footnote-link" href="#footnote-225-144" id="footnote-225-144-backlink">144</a></span> Yurt Atayün ve daha pek çoğu tutuklandı. Olay nasıl seyredecek bilemem, bunlar zaten kitabın dışında, ama önemli nokta RTE’nin Cemaat’i Emniyet’ten tasfiyeye girişmesi... Şüpheniz olmasın, bu operasyonun ucu Cemaat yargısına da dokunacak... Zaten Cemaat’in pek çok mahkemesini dağıttılar ve HSYK’nin birinci dairesinde operasyon yaptılar. Ama HSYK’nın bütününde duruma hakim değillerdi henüz... Yargıtay’a da sıra gelecek tasfiye için...</p>

      <p class="paragraf">Cemaat’in devlet içindeki yapılanmasının en önemli ayaklarından birini Yargı oluşturuyordu, bunu da tartışacağız... Yargı ve Ordu kadar (ve MİT’i unutmayalım, kavganın çıktığı yerlerden biri!) önemli diğer ayak ise Emniyet, polis... Tabii ki Emniyet İstihbarat! Cemaat’in Emniyet-polis içindeki örgütlenmesi özellikle Silivri davaları başlarken Türkiye’nin gündemine girdi. Ama uzun zamandır Polis Akademisi-Koleji onların elindeydi...</p>

      <p class="paragraf">Polis/Emniyet, Cemaat’in yerleştiği devlet kurumları arasındadır. Yıllardan beri adım adım, büyük bir sabırla... Emniyet içindeki örgütlenmelerini konu alan yayınlar var... Tabii bunlardan en önemlisi, içerden bilerek yazan Emniyet Eski Müdürü Hanefi Avcı’nın <span class="char-style-override-15">Haliç’te Yaşayan Simonlar-Dün Devlet-Bugün Cemaat</span> kitabıdır.<span class="dipp char-style-override-13" style="font-size:0.82em;"><a class="footnote-link" href="#footnote-225-145" id="footnote-225-145-backlink">145</a></span> Tabii Odatv davasında yargılanan Ahmet Şık’ın, ilk adı <span class="char-style-override-2">İmamın Ordusu</span> olan kitabı da belgesel bilgiler aktarımı açısından önemdedir...<span class="dipp char-style-override-13" style="font-size:0.82em;"><a class="footnote-link" href="#footnote-225-146" id="footnote-225-146-backlink">146</a></span> <span class="char-style-override-12">Nedim Şener</span>’in <span class="char-style-override-2">Ergenekon Belgelerinde Fethullan Gülen ve Cemaat</span> kitabı da belgesel niteliktedir. Orada da polis içinde yayılmalarının öyküsü de benzer belgelerde izlenmektedir.</p>

      <p class="paragraf">Şık’ın kitabı, taaa 1980’lı yıllardan beri Cemaat’in Emniyet içinde örgütlenmesi konusunda devletin pek çok raporunu içeriyor. Şık, çeşitli kitaplarda ve bu konuyu ilk ele alan yayın organlarından mesela <span class="char-style-override-2">Aydınlık</span>’taki istihbari bilgi ve yayınları da referans olarak alıyor. Cemaat’in polis içindeki taa “1970’lerin ortalarında başlayan planlı” örgütlenmesi üzerine devlet içinde ilk ciddi uyarı, Ünal Erkan zamanında müfettiş raporlarıyla belgeleniyor. Yıl 1991, polis içindeki hileli kura ve hileli seçimler üzerine araştırma gündeme getiriliyor. Polis Akademisi’nde Cemaat örgütlenmesi özellikle öğretim üyeleri temelinde isim isim rapora geçiyor. Yüksek Disiplin Kurulu’na sevk edilen öğretim üyelerine yapılan suçlama şu: “Terörle Mücadele Kanunu’nun 1. maddesine muhalefet ederek Cumhuriyet’in niteliklerini, siyasi, hukuki, sosyal, laik ve ekonomik düzeni değiştirmek suretiyle Türk Devletinin ve Cumhuriyeti’nin varlığını tehlikeye düşürmek, görevin yerine getirilmesinde siyasi düşünce, felsefi inanç, din ve mezhep ayrımı yapmak, Emniyet mensupları arasında bu yolda ayrım yapıcı tutum ve davranışlarda bulunmak”. Ama üst yönetim bunu görmezden geliyor.</p>

      <p class="paragraf">1992’deki bir diğer raporda Cemaat “Fethullah Hoca’nın talebeleri adlı illegal örgüt” diye geçiyor ve devamla: “...tüm Türkiye genelinde olduğu gibi Teşkilatımız içinde de örgütlendiği, özellikle hareket noktası olarak seçtiği Polis Kolejleri, Polis Akademisi ve Polis Okulları içindeki faaliyetlerini...” deniyor. <span class="char-style-override-2">Aydınlık</span> dergisinde (sayı 599) 1999 yılında “Fethullah Emniyet’i Ele Geçirdi” başlığıyla, geniş bir haber araştırma yazısı yayımlandı. Burada, Cemat örgütlenmesi isimlerle ve ayrıntılarıyla yer alıyordu. Emniyet imamı, parolalar, gizlilik talimatları, her şey var. 28 Şubat 1997 postmodern askeri müdahalesinden sonra da Cemaatçilere “<span class="char-style-override-2">Atatürkçü bir hava</span>” yaratmaları talimatlarına varıncaya kadar... “Emniyet Genel Müdürlüğü Personel Daire Başkanlığı personelinin yüzde 95’inin Fethullah Cemaati’ne mensup olduğu ifade ediliyor. Personel Dairesi; atama, uzmanlaşma, ödül, ceza vb. gibi, tüm işlemlerin yapıldığı birim... Teşkilatın tüm ataması, imamların bağlı bulunduğu sivil grup tarafından önceden te<span class="char-style-override-12">ş</span>kilat dı<span class="char-style-override-12">ş</span>ında planlanmakta ve daire bünyesindeki elemanları tarafından da bu kararlar icra edilmektedir.” (Şık, s.77-80, dijital yayın). Alevi ve solcuların fişlendikleri, Emniyet çapında istihbarat ağı oluşturdukları üzerine çok geniş bir içeriden bilgi notu! 2000’li yılların başından itibaren de Cemaat’e karşı olan, raporlar hazırlayan polis şeflerinin hemen hepsi ya sürülüyor ya Emniyet’ten yok etmek için düzenlenen planlara kurban oluyor, Gülen hakkında davalar da çeşitli şekillerde ortadan kaldırılıyor. Emniyet’te, Cemaat’e karşı tüm dirençlerin kırılması sağlanıyor.</p>

      <p class="paragraf">Gülen’in Süleyman Demirel, Turgut Özal, Tansu Çiller, Bülent Ecevit, o zaman Meclis Başkanı Hüsamettin Cindoruk ve daha nice tepe politikacılarla, başbakan ve devlet başkanlarıyla görüşmesi, 1990’lı yıllarda Cemaat’e devlet katında geniş bir bağışıklık kazandırıyor, dahası Cemaat’i “devlet için tehlikeli” olmaktan adeta çıkardığı görülüyor. Emniyet Müdürlüğü “Gülen hareketi hakkında olumlu görüşler içeren kitapçık ve bültenler” yayımlıyor.<span class="dipp char-style-override-13" style="font-size:0.82em;"><a class="footnote-link" href="#footnote-225-147" id="footnote-225-147-backlink">147</a></span></p>

      <p class="arabaslik-sol">“Dokunan Yanar!”</p>

      <p class="paragraf">Emniyet Genel Müdürlüğü ile Cemaat yapısının adeta yer değiştirdiği zamanlar. AKP iktidar geldiğinde, F tipi yapı, Emniyet’in işini bitirmiş gözüküyordu. 2001’de Cemaat örgütlenmesine karşı operasyon düzenlemeyi planlayan Emniyet’teki son Don Kişot ise, Organize Suçlarla Mücadele Şubesi Müdürü Adil Serdar Saçan olacaktı. Kendisine soruşturma ve operasyon için savcılık izni verilmesine rağmen, bir yıl boyunca bir adım bile atamayacaktı. Ama Cemaat unutmayacak, Saçan 2008’de kendisini Ergenekon Davası içinde sanık olarak bulacaktı. F-Tipi, intikam alarak, Saçan’ı, tıpkı yüzlerce insan gibi, ilgisiz davaların içine atacaktı.<span class="dipp char-style-override-13" style="font-size:0.82em;"><a class="footnote-link" href="#footnote-225-148" id="footnote-225-148-backlink">148</a></span></p>

      <p class="paragraf">Tıpkı Hanefi Avcı gibi! Avcı, <span class="char-style-override-2">Haliç’te Yaşayan Simonlar</span> kitabıyla, Cemaat’in Emniyet içindeki faaliyetlerini, bizzat içeriden biri olarak anlatacaktı ve kısa süre içinde Cemaat’in polisi, savcısı ve yargısı tarafından defteri dürülerek, akıl almaz suçlamalarla hapishanede süründürülecekti. Tıpkı Ahmet Şık gibi. Cemaat’in Emniyet içindeki örgütlenmesini anlattığı kitabı sonucu tutuklandığında, artık sabitleşen gerçeği şöyle ifade edecekti Şık: “Dokunan Yanar!” Tabii Nedim Şener de, Cemaat’in devlet içindeki yapısına dokunanlardan biri olarak, Odatv davasında sanık yapılacaktı. Aynı şekilde, Cemaat örgütlenmesi üzerine yıllar süren yayınıyla bu alanda “duayen” diyebileceğimiz İşçi Partisi liderleri, Ulusal Kanal ve <span class="char-style-override-2">Aydınlık</span> gazetesi önde gelenleri ve çalışanları da, Ergenekon davası kazanına atılacak ve orada yakılmaya çalışılacaktı!<span class="dipp char-style-override-13" style="font-size:0.82em;"><a class="footnote-link" href="#footnote-225-149" id="footnote-225-149-backlink">149</a></span></p>

      <p class="paragraf">Hanefi Avcı, kitabında, Emniyet teşkilatı içinde dönen dolaplar çerçevesinde bizzat yaşayarak, araştırarak, gözlemleyerek, tahlil ederek, olay yeri araştırmacısı yaklaşımıyla Emniyet’te kadrolaşmanın ve yasadışı faaliyetlerin örgüsünü çözüyor. Cemaat yapılanmasının, özellikle kilit noktalarda bulunan kişilere karşı hile, kumpas, düzenbazlıklar, iftira, ayak kaydırma gibi her türlü düzenbazlığı kullanarak gerçekleştiğini ve yerlerine kendi adamlarını yerleştirdiğini gözler önüne seriyor. Bu amaçla Cemaat örgütlediği özel yetkili veya normal savcıları da devreye sokuyor, yukarıdaki siyasi ilişkileri kullanıyor, tasfiye edeceği insanları, haklarında bir dizi iftira yla mahkemeye düşürüyor, soruşturma açtırıyor ve görevden aldırıyor... Sonra da, Emniyet teşkilatında can alıcı koltuklara kuruluyorlar... Avcı’nın anlatttıklarının hepsi bilgiye dayalı somut olaylar..</p>

      <p class="arabaslik-sol">“Yükselme ve Liyakat, F Tipi Örgüte Mensup Olmak”</p>

      <p class="paragraf">Cemaat’in Emniyet’te örgütlenmesi Hanefi Avcı’nın kitabıyla ilk kez ortaya çıkan yeni bir durum değil, ama çok önemli görevlerde bulunan bir Emniyetçinin somut açıklamaları nedeniyle şüphesiz önemli.. Cemaat hakkında Emniyet içinde hazırlanmış çeşitli raporlar, örneğin 2001 yılında hazırlanmış bir rapor var. Ayrıca Adil Serdar Saçan’ın 2006 ve öncesinde açıklamaları var. Mesela Saçan 2003’de “Emniyet’te irticai kadrolaşma yapılıyor” diye Ankara Cumhuriyet Başsavcılığı’na ve Yargıtay Cumhuriyet Başsavcılığına başvuruda bulunuyor. Diyordu ki “Emniyet içinde yükselme ve liyakat F tipi örgüte mensup olmak”tan geçer... “Polis Koleji Işık Evi’ne dönüşmüş durumda... Eğitim birimleri, personel birimleri, istihbarat<br/>
      birimleri, kaçakçılık birimleri, büyük illerde merkezde bütünüyle hem yönetim hem alt kademe açısından ellerinde... Hem şube müdürlükleri açısından hem merkezde daire başkanlıkları açısından... Ve kendilerinden olmayan hiç kimse ağzıyla kuş tutsa dahi o kurumlarda çalışamaz. Hedef gösterdikleri kişileri de bir takım devlet yetkisini kullanarak gerçekleştirdikleri operasyonlar ile ortadan kaldırıyorlar..”<span class="dipp char-style-override-13" style="font-size:0.82em;"><a class="footnote-link" href="#footnote-225-150" id="footnote-225-150-backlink">150</a></span></p>

      <p class="paragraf">Saçan, Emniyet içindeki örgütlenmenin 1970’li yıllarda başladığını, 1978’de kendisi Polis Koleji’ne girdiğinde, öğrencileri Işık Evleri’ne götürmeye başladıklarını, “sınıf komiserlerinden birinin” 2006’da istihbarat daire başkanlığı yaptığını söylüyor. Ve iddialı bir varsayım ileri sürüyor, özetle: “Döneminde 180 kişiden yüzde 70’e varan oranı Cemaatçiydi! (2006’da) bence alt kadrolarda Cemaat’e bağlılık oranı yüzde 30-40’lardadır. Daha çok üst kademeleri ele geçirmeye yöneliktir çalışıyorlar.”</p>

      <p class="paragraf">Cemaat’ın polis içine yerleştirilmesi projesinin Özal’a ait olduğunu, o zamanlar Anavatan Partisi’nin önemli bir politikacısı olan Bedrettin Dalan ileri sürüyor. Ergenekon Davası belgeleri arasında yer alan Bedrettin Dalan-Jandarma İstihbarat Daire Başkanı Levent Ersöz arasındaki görüşmede bu iddia yer alıyor.<span class="dipp char-style-override-13" style="font-size:0.82em;"><a class="footnote-link" href="#footnote-225-151" id="footnote-225-151-backlink">151</a></span> Dalan, Özal’ın ABD ile işbirliği halinde Ordu karşısında polisi güçlendirme projesini uygulamaya koyduğunu (RTE bunu olağanüstü boyutlarıyla sürdürdü!) ve ilk olarak 30 kadar Fethullahçı öğrencinin gönderildikleri ABD’de eğitildikten sonra Polis Akademisi’ne öğretmen olarak yerleştirildiğini iddia ediyor.</p>

      <p class="paragraf">Olayın başka bir yönü de var: Nur Cemaati’nin önde gelen isimlerinden Mehmet Kutlular, 1980 askeri darbesinden sonra, devletin İslami örgütlerle işbirliği yaptığını, İslamcı örgütleri resmen kullandığını söylüyor:</p>

      <p class="paragraf">Bu amaçla görevlendirdikleri insanlar cemaatlerin ileri gelenleriyle temas kurdular. Cemaat’e (Fethullah Gülenciler) daha ziyade istihbarattan olanlar gitti. Bana da geldiler; “Yurtdışında Milli Görüş ve Süleymancılar’a karşı birlikte çalışalım” dediler, ama ben reddettim... Bu “derin devlet” dediğimiz büyük ölçüde bütün İslami gruplarla anlaşma içine girdi. Burada menfaatler karşılıklıdır. Her iki tarafın maksadı ayrıdır. Devlet bu gruplara, “Atatürk’e saygılı olun biz de size yardımcı olalım” demiştir. Bakın bazı İslami gruplara, 12 Eylül’den sonra birden palazlandılar. Acaba kendi güçleriyle mi palazlandılar. Hayır.”<span class="dipp char-style-override-13" style="font-size:0.82em;"><a class="footnote-link" href="#footnote-225-152" id="footnote-225-152-backlink">152</a></span></p>

      <p class="bos"/>

      <p class="paragraf">Ahmet Şık şöyle yazıyor kitabında:</p>

      <p class="paragraf">1980’lerin ortalarından itibaren de örgütlenilmek istenen alanların içinde en çok öne çıkan adres Emniyet oluyordu. Ve bu kurumda, hem yatay hem de dikey olarak, sistematik bir biçimde örgütlenmeye çalışan tek yapı Fethullahçılardı. Cemaat’in her daim sızmak istedikleri yer olan TSK içinde istedikleri biçimde bir yapısal örgütlenme kuramamaları üzerine, ülkenin ikinci silahlı gücü olan Emniyet’e el attılar. Buradaki örgütlenmenin başladığı yer de, Cemaat’in eğitimle örgütlenme modeline uygun olarak Polis Kolejleri ve Polis Akademisi’ydi. Okullarda Cemaatçi öğrenci imamlar ve hocaların koruma zırhında eğitilen öğrenciler mezun olduklarında da “Cemaat’in görevlendirdiği” birimlerde kadrolaşmaya devam etti.</p>

      <p class="bos"/>

      <p class="paragraf">Şık, “25 yıldan uzun bir zaman önce ba<span class="char-style-override-12">ş</span>layan çalı<span class="char-style-override-12">ş</span>ma 2000’li yıllarda meyvelerini vermiş ve polis teşkilatı adeta Cemaat’in silahlı birimi haline getirilmişti” diyor, bu örgütlenmeyi TSK’ya karşı yaptığı görüşünü diye getiriyor ve kitabına <span class="char-style-override-2">İmamın Ordusu</span> adını da (veya <span class="char-style-override-2">Dokunan Yanar</span>) bu nedenle koyduğunu yazıyordu.</p>

      <p class="arabaslik-sol">Terfi Ettir, Sonra Sana Kumpas Kursunlar</p>

      <p class="paragraf">Hanefi Avcı, kitabında bu gelişmeleri doğrulayan somut olaylar anlatıyor.. Enstitü, sonra Polis Akademisi’nde Cemaat örgütüne bağlı öğrencileri okuyoruz... Kendisinin de kaldığı ışık evleri... Avcı, insanları inançlarına göre değil, yeteneklerine ve iş yapma güçlerine göre değerlendiren bir Emniyet Müdürü... Ama yükselttiği Cematçi polisler daha sonra kendisine kumpas kurmaya yöneliyor..</p>

      <p class="paragraf">Cemaat belirli bir güç topladıktan ve adam yığdıktan sonra iki önemli hedefe yöneliyor Emniyet’te: Ankara Emniyet Müdürlüğü İstihbarat Daire Başkanlığı, sonra İstanbul İzmir gibi büyük kenterin bölge daire başkanlıkları... Diğer ele geçirmeye yöneldikleri kurum ise KOM(lar): Kaçakçılık ve Organize Suçlarla Mücadele..</p>

      <p class="paragraf">H. Avcı, KOM-Kaçakçılık ve Organize Suçlarla Mücadele Daire Başkanlığı’na atandığında, gerçekleştirdiği enerji operasyonlarından dolayı siyasi ve idari girişimlerle görevinden alınır. Pek çok arkadaşı bu haksızlığa karşı çıkar ve işlemi durdurmak için harekete geçerken, bazıları ise sessiz kalır. Diyor ki: “Onların, Cemaat’in adamı olduğu, bu nedenle böyle tavır koydukları aklıma gelmiyordu. Birincisi, iradelerini böyle teslim etmiş olacaklarını, bu kadar örgütlü olduklarını, bu tayinde Cemaat’in rolü olduğunu tahmin edemiyordum.” Bir komiserin pek çok kişi hakkında dosyaları anında hazır ettiğini ve bunları nasıl temin ettiğini daha sonra öğrendiğini yazıyor: “Personelden değil, dosyaları Cemaatten alıyormuş. Bizdeki sırları da alıp da bir yerlere içişleri bakanlığana taşıdığını birinci ağızdan öğrendim.”</p>

      <p class="paragraf">Avcı, Cemaatçilerin tasfiye edilecek hedeflerinden biri oluyor. Hakkında, “mahkeme kararı var” diye dosya tutuyorlar, ancak daha sonra Cemaatçilerin kendisini tasfiye etmek için yalan uydurduklarını öğreniyor.<span class="dipp char-style-override-13" style="font-size:0.82em;"><a class="footnote-link" href="#footnote-225-153" id="footnote-225-153-backlink">153</a></span> “Birbirinden bağımsız gözüken olayların hepsinin bir yerden koordine edildiğini çok sonra anladım... Tayinimin gerçek sebebi... KOM Dairesi’ni istedikleri gibi kullanmak isteyenlerin, ben orada olduğum müddetçe istediklerini yapamayacaklarını.. anlamaları üzerine beni oradan uzaklaştırmak için her yolu kullandıklarını gördüm.” Avcı, İstihbarat Daire Başkanı Sabri Uzun’un da başkanlıktan nasıl bir tuzak ve yalanlarla alındığını anlatıyor. Dahası, dönemin Genelkurmay Başkanı Büyükanıt’ın bu tuzaklara av olduğunu da görüyor.. Hiyerarşik yapıyı şöyle anlatıyor Avcı:</p>

      <p class="paragraf">“Cemaat, insanların hareketlerine karışıyor onların özgürlüklerini ve kişiliklerini yok ediyor. insan üzerinde bu kadar tahakküm kuran her yapı insanlık için tehlikelidir. O kadar ileri gitmişlerdi ki Sabri Bey’i astlarına takip ettirmişler... Onu küçük düşürerek daire başkanlığından alınmasına çalışmışlardı.”</p>

      <p class="paragraf">Aynı şekilde İstanbul İstihbarat Şube Müdürü Ahmet İlhan Güler’i de, suçlamak için sahte evrak bulmaya kadar her şeyi deneyerek görevinden ayıracak ve yerlerine bugün çok konuşulan Cemaat adamı Ali Fuat Yılmazer’in atanmasını sağlayacaklardı. Emniyet’te devlet üst kademelerine yönelik telefon dinlemeleri taa 1999’da başlıyordu! Hrant Dink cinayetinde Ankara istihbaratından sorumlu Ramazan Akyürek’in nasıl yine Cemaatçi müfettiş raporlarıyla temize çıkartılmaya çalışıldığını görüyoruz. Danıştay saldırısı ve cinayeti olayını da, elde bilgi ve irtibat yokken, yine Cemaatçi istihbarat yapısının Ergenekon davasına bağlamak için çalıştığını bir başka açıdan izliyoruz. Bu olay, Ergenekon davasının en rezil sayfalarından birini oluşturmaktadır. Çünkü savcılar ve mahkeme, Danıştay cinayetini Ergenekon Davası’na yamayarak, Ergenekon’dan yargılananları bir terör olayına bulaştırmak istemekteydiler! İstanbul’daki Özel Yetkili Savcılar binbir kumpasla ve “Osmanım” adını taktıkları yalancı şahitlerle Danıştay cinayetini Ergenekon’a bağlayacaklardı. Oysa Ankara’da dava üzerinde çoktan karar verilmişti.</p>

      <p class="arabaslik-sol">İstihbarat ve KOM Neden Ele Geçirilmek İstenir?</p>

      <p class="paragraf">Evet, Avcı Emniyet içinde daha çok olay anlatıyor... Ama bizim açımızda önemli olan şu soruyu soruyor: İstihbarat ve KOM neden ele geçirilmek istenir? Burası önemli, alıntı yapalım:</p>

      <p class="paragraf">Ülke genelinde istedikleri gibi bilgi toplamak, istedikleri kişilerin faaliyetlerini izleyip öğrenmek gayesinde olanların yapması gereken ilk şey Emniyet İstihbarat Dairesi’ni ele geçirmektir. Orada hakim konumda olmaları gerekir. Bunu MİT üzerinde etkinlik kurarak da yapabilirler, ama o kurum daha ilerisine müsaade etmez. Eğer bilgi topladıkları kurum ve kişiler hakkında adli işlemelerde bulunmak da isteniyorsa Emniyet KOM Dairesi’nde etkin olunması şarttır. Sadece merkezi yapıları değil, operasyonların en çok yönetileceği başta İstanbul- Ankara olmak üzere bazı önemli illerdeki bu dairelerin uzantısı şubelerin de ele geçirilmesi gerekir.... Her memur, asker ve özel kanunlarla korunan kişiler hakkında da iişlem yapmak isteniyorsa, o zaman özel yetkili mahkemelerin savcıları ve hakimleri üzerinde de etkin olunması gerekir. Emniyet İstihbarat Daire Başkanlığı, sahip olduğu geniş teknik imkânları ile herkes hakkında her türlü bilgiyi toplayabilir, kim kimlerle görüşüyor öğrenebilir, eline telefon alan herkesin iirtibatları ve ve ilişkileri belirlenebilir...</p>

      <p class="paragraf">... Türkiye’nin her ilindeki istihbarat şubelerinin 7000 civarındaki personeli vasıtasıyla ülke genelinde heryerde izleme faaliyetlerinde bulunma olanakları vardır. Onları sadece Emniyet Genel Müdürü ve İçişleri Bakanı denetleyebilir, müfettişler dahil kimse binalarına giremez ve işlemlerine karışamaz.</p>

      <p class="paragraf">KOM Daire Başkanlığı, merkez ve ülke genelindeki örgütlü suçlar ve organize suçlarla ilgili tahkikat yapar, aynı zamanda adli dinleme ve izlemenin Emniyet’teki en etkin merkezidir.</p>

      <p class="paragraf">Özel yetkili savcılar ve mahkemeler, biraz da kanunları zorlayarak herke hakkındaç doğrudan dava açabilir, gözaltı kararı verebilir, tutuklayabilir...</p>

      <p class="paragraf">MİT’e hakim olsanız sadece bilgi toplarsınız belki bunları saptırarak kullanabilirsiniz ama ilerisini yapamazsınız. Aksiyonel bir eylem gerçekleeştirem arzusundaysanız MİT size yetmez,.. önce KOM Daire Başkanlığı, sonra İstihbarat Daire başkanlığı, ardından da İstanbul ve Ankara İstihbarat Şubesi ve bunlara bağlı olarak özel yetkili mahkemelerin hakim ve savcıları kendinize bağlamanız gerekir.<span class="dipp char-style-override-13" style="font-size:0.82em;"><a class="footnote-link" href="#footnote-225-154" id="footnote-225-154-backlink">154</a></span></p>

      <p class="arabaslik-sol">Emniyet-Savcı-Mahkeme Zinciri</p>

      <p class="paragraf">Avcı’nın sırayla yaptığı bu saptamaların doğruluğunu net görüyoruz. Cemaat tam bir eşgüdümlü zincir kurmuş, zincirin tüm halkalarına kendi adamlarını yerleştirmiş, zinciri Yargıtay’a kadar uzatmış ve bütün kararların en alttan en yukarıya doğru kesinleştirecek onaylatacak bir mekanizma oluşturmuştur..</p>

      <p class="paragraf">Bütün Silivri davaları, 2012 MİT üzerinden darbe girişimi, Şike Davası ve 17-25 Aralık 2013 operasyonları böyle, bu zincir içinde gerçekleştirildi. Bu çerçevede, İstihbarat ve KOM’u ele geçirmek için, Emin Aslan ve diğerlerinin çeşitli tuzaklarla tasfiyesi edilmesi başlı başına bir öyküdür. Ve Avcı, Özel Yetkili Savcı Mehmet Berk’in ve Fatih Genç’in bu öykülerdeki erken dönemde üstlendikleri rollerini de özel olarak vurguluyor. Adliye ve mahkemelerdeki adli emanette delil değiştirmelerden tutun, anahtar biçimli kameralarla gizli çekimlere kadar..</p>

      <p class="paragraf">Cemaat’in, Emniyet’te merkezi pozisyonlarını ele geçirdikten sonra, Cemaat hakkında rapor tutan, Cemaat’in yasadışı kararlarına onay vermeyen herkesi, bir şekilde temizlediği döneme giriliyordu 2008’den itibaren. Kendi yazdıkları uzun ihbar mektuplarını da devreye sokuyor ve bu yöntemi bütün davalarda devreye sokuyorlardı. Tabii, sahip oldukları medyayı bütün bu operasyonlarda silah olarak kullanıyorlardı.. Avcı bunların tipik örneklerini sıralıyor kitabında. Özel Yetkili Savcılar binlerce sayfalık dosyayı birkaç saat içinde okuyup karar veriyor... Tasfiye edilecek müdürlerin yanlarına casus olarak yardımcılar konuyor.</p>

      <p class="bos"/>

      <p class="paragraf para-style-override-17"><span class="char-style-override-16">Peki, Avcı bütün bunları ta Başbakana kadar, hiyerarşik zincirin bütün önemli kişilerine kadar herkese raporla bildiriyor, ama başına ne geliyor?</span></p>

      <p class="arabaslik-sol">Başbakan, “Erken Öten Horozların Başlarını” Kestiriyor</p>

      <p class="paragraf">Avcı’nın, bütün bu Cemaat yapısını ve yasadışı eylemlerini anlatan dilekçe ve raporlarını, İçişleri Bakanı’ndan Adalet Bakanı’na kadar götürmediği “en üst yetkili mercii” kalmadı. Hepsi şaşkın, “olur mu öyle şey” havasında. Dahası, o zaman Başbakanlık Müsteşarı olan Efgan Ala aracılığıyla Başbakan’a bile iletiyor durumu.. Ama her şey Başbakan’da kilitleniyor. Soruşturmaya izin yok. Adalet Bakanlığı Teftiş Kurulu Başkan Yardımcısı’nın da Cemaat’ten biri olduğu yazılıyor. Dilekçesi Adalet Bakanlığı tarafından iade ediliyor. Yıl 2010. Avcı, Emniyet Müdürü olarak atandığı Edirne’deki başarılı gümrük opeasyonundan sonra, oradan da sürülerek Eskişehir Emniyet Amirliğine tayin ediliyor. Ve bu görevdeyken kitabını yazıyor.</p>

      <p class="paragraf para-style-override-17"><span class="char-style-override-16">Ve Cemaat yapısı da Avcı’nın işini bitiriyor: Odatv davası... Devrimci Karargâh Örgütü davası... Üst üste tutuklama kararları...</span><span class="dipp char-style-override-13" style="font-size:0.82em;"><a class="footnote-link" href="#footnote-225-155" id="footnote-225-155-backlink">155</a></span> <span class="char-style-override-16">Paçasını ancak birkaç yıl sonra, iktidar</span> <span class="char-style-override-16">“vaaayy kumpas kuruyorlar orduya ve devlete karşı”</span> <span class="char-style-override-16">demeye başladıktan sonraki süreçte kurtarabiliyor.. Yani 17 Aralık Yolsuzluk ve Rüşvet Operasyonu’ndan sonra... Cemaat’in ele geçirdiği pozisyonlarıyla iktidarın karıştığı yolsuzluk ve rüşvet olaylarını birbir ortaya sermesinden... Erdoğan’ın da karşı tetiği çekmesinden ve topla tüfekle Cemaat’in karargâhlarına girmesinden sonra...</span></p>

      <p class="arabaslik-sol">“Bana Gelmedi, Gelseydi de Zaten Dinlemezdim..”</p>

      <p class="paragraf">Peki neden? Başbakan o sıralarda başmüttefikiyle birlikte kotardıkları Silivri davalarının savcılığını yapıyordu. Hem Ordu’yu hem muhalefeti derdest etmekle uğraşıyordu. Beraber yola çıkmışlardı ve müttefikinin “üstün yetenekleri” olmadan belki de bu işleri kotaramayacağını görüyordu... Bu nedenle Hanefi Avcı onun için “erken öten horoz”du sadece, başını Cemaat kesebilirdi. Zaten Başbakan, Hanefi Avcı’nın kitabının yayımlandığı 2010’da, gazetecilerin sorusu üzerine, daha önce belirttiğim gibi şu yanıtı verecekti: “Bana gelmedi, gelseydi de zaten dinlemezdim.”</p>

      <p class="paragraf">İçeride bulunduğu sürece suçsuzluğunu haykıran, belgeler ortaya koyan Avcı’nın sesine kulak tıkayan, dahası Cemaat ile birlikte Avcı’yı kötüleyen iktidar yandaşı gazeteleri ve yazarları, bu kez Avcı ile söyleşi yapmak için önce hapishanede ve serbest kaldıktan sonra da evinin kapısını aşındırdılar.</p>

      <p class="paragraf">Çünkü RTE’nin 2014’te Cemaat’e karşı açtığı savaşta, Hanefi Avcı’nın Cemaat yapısını anlatmasına, Cemaat’in devlet içindeki yapılanmasını dile getirmesine şiddetle ihtiyaç duyulan döneme girilmişti. Dolayısıyla, RTE’nin medya adamları hemen Avcı’nın kapısına koştular..</p>

      <p class="arabaslik-sol">Başbuğ-Erdoğan Diyaloğu ve Trajik Durum</p>

      <p class="paragraf">Bir başka trajikomik olay da, Genelkurmay eski Başkanı İlker Başbuğ’un, Cemaatçi polis gözaltıları ve tutuklamalarından sonra yaptığı açıklamaya, Başbakan’ın verdiği yanıttı. Başbuğ “görevdeyken cemaat yapılanmasıyla ilgili Başbakan Erdoğan’a bir liste verdim ve bu listenin başında, şimdi gözaltında olan İstihbarattan Sorumlu Emniyet Müdür Yardımcısı Ali Fuat Yılmazer vardı” dedi.<span class="dipp char-style-override-13" style="font-size:0.82em;"><a class="footnote-link" href="#footnote-225-156" id="footnote-225-156-backlink">156</a></span> Başbakan da bunu doğrulayacak ve şöyle diyecekti: “İlker Paşa görevde olduğu sürede bana söylediği bir sözü vardı. Onu ben burada söyleyeyim: ‘Bugün bize yarın size!’<span class="dipp char-style-override-13" style="font-size:0.82em;"><a class="footnote-link" href="#footnote-225-157" id="footnote-225-157-backlink">157</a></span></p>

      <p class="paragraf">RTE ile Başbuğ arasındaki bu görüşme 2010’da gerçekleşmiş olsa gerek. 30 Ağustos 2010’da Başbuğ’un görevi bitecek ve iki yıl sonra da tutuklanacaktı. Daha önce de yazdığımız gibi, Başbuğ, Genelkurmay Başkanlığı sırasında Cemaat’e yönelik açıklamalar yapmıştı. Cemaat, Ordu’da tutuklamalarını astsubaydan yukarıya doğru tırmandırmıştı ve Orgenerallerden sonra sırayı bir Genelkurmay Başkanına getirmişlerdi. O sırada tutuklamaya en uygun olan, Cemaat’e de sataşan İlker Başbuğ’du. Başbuğ için “dokunan yanar” çerçevesinde içeri alındığını söyleyebiliriz.</p>

      <p class="paragraf">İlginçtir ki, Hanefi Avcı da tam o yılın başlarında, bütün devlete ve ilgili bakanlıklara alarm veriyor ve durumu Başbakan’a bile iletiyordu. Ama verdiği dilekçeler Başbakanlıktan durduruluyor, işleme konmuyordu. Dolayısıyla, Avcı’ya kulak tıkayan Başbakan, tabii ki, kendisini “bugün bize yarın size” diye uyaran Başbuğ’a da kulak tıkayacaktı! Avcı’nın başının 2010’da Cemaat tarafından kesilmesine ses çıkarmayan Başbakan, Başbuğ’un da 6 Ocak 2012’de bile içeriye atılmasına özünde sessiz kalacaktı, sadece cılız seslerini duyacaktık: Tutuksuz yargılanabilirdi!.. Başbakan, ortalıkta “Silivri davalarının başsavcısıyım” diye ortalıkta gümbür gümbür dolaşıyordu. İstese, büyük bir olasılıkla Başbuğ’un tutuklanmasını, hatta yargılanmasını önleyebilirdi! Çünkü operasyonun adım adım Başbuğ’a tırmandığını ve büyük “bir cinayetin işleneceğini” herkes görüyordu da, Başbakan mı görmüyordu!</p>

      <p class="paragraf">2012’de bile bu tutuklamayı önlememesini ancak şöyle yorumlayabiliriz: Çünkü RTE’ye göre süreç bitmemişti henüz.</p>

      <p class="arabaslik-sol">İlker Başbuğ Tutuklanmalıydı, Çünkü...</p>

      <p class="paragraf">İlker Başbuğ, istihbarat şeflerinden ve dönemin yıldızlarından Ali Fuat Yılmazer’in, tutuklanma sürecinde yaptığı “Başbuğ’un tutuklanmasından Başbakanın haberi vardı” sözlerine ise, “inanmıyorum” yanıtını verecekti, aynı söyleşide. Başbuğ bunu nezaketen söylemiş olabilir. Ama inansa iyi olur, olaylar, “işin fıtratı”, Başbakan’ın tutuklamadan haberdar olması gerektiğini söylüyor... <span class="char-style-override-12">Ordu’dan bir de genelkurmay başkanının içeriye atılmasında, hepsinin sonsuz ve ortak menfaati vardı ve Ordu üzerinde operasyonu tamamlayıcı nitelikteydi</span>! En alt kademeden en tepe kademeye kadar yapılan tutuklama ve Ordu’ya boyun eğdirme çalışmaları sonucu, geride kalan Ordu’yu ise tamamen <span class="char-style-override-2">teslim alma</span> operasyonu tamamlanmış olacaktı. Bu tarihi büyük bir fırsattı, sürecin gelişimine uygundu ve fırsat kaçırılamazdı.</p>

      <p class="paragraf">RTE/İktidar ile Ordu arasında tam bir uyum ve işbirliğinin kurulması süreci böylece tamamlanmış ve 2011 Ağustosu’nda hızla Genelkurmay Başkanlığı’na atanan Necdet Özel ve arkadaşlarına da beş ay sonra Ocak 2012’de Başbuğ’un tutuklanmasıyla da son bir ihtar verilmiş oldu:</p>

      <p class="paragraf">2011 Temmuz-Ağustos terfileri, aslında Ordu üzerinde operasyonun siyasi olarak tamamlandığı dönemdir. Orgeneral Işık Koşaner, 2011 Temmuzu’nda emekliliğini istemiş, Deniz, Hava ve Kara Kuvvetleri komutanlarıyla birlikte görevden ayrılmıştı. Koşaner’in, 30 Temmuz 2011’de yayımladığı veda mesajı, Ordu tepesinde, yapılan kıyıma açıkça karşı çıkmanın son örneği olacak ve bir dönem kapanacaktı.<span class="dipp char-style-override-13" style="font-size:0.82em;"><a class="footnote-link" href="#footnote-225-158" id="footnote-225-158-backlink">158</a></span> Artık Necdet Özel başkanlığındaki yeni Ordu yönetimi, kuruma karşı sürdürülen komploları kabul eden, Balyoz, Ergenekon ve daha nice davada haksız yargılanan subaylarını epey gözden çıkaran daha sessiz bir dönem girecek; bir anlamda yaralanan elini kolunu kesip atacaktı.</p>

      <p class="paragraf">Bu nedenle İlker Başbuğ’un tutuklanmasıyla, Necdet Özel öncesi döneme son nokta konulmuş ve Yeni Ordu yönetimine de “perspektif” verilmiş oldu!</p>

      <p class="paragraf">Başbuğ, Başbakan’la medya üzerinden “Cemaatçi polis isim listesi verdim-aldım” paslaşmasının son demecinde,<span class="dipp char-style-override-13" style="font-size:0.82em;"><a class="footnote-link" href="#footnote-225-159" id="footnote-225-159-backlink">159</a></span> Başbakan kendisine verilen Cemaatçi listesini “inceleyeceğiz, değerlendireceğiz diye aldı ancak bizim komuta dönemimizde herhangi bir gelişme de yaşamadı” diyecekti. Bu sözler de yukarıdaki tarihi süreç üzerine değerlendirmemizi doğruluyor.</p>

      <p class="arabaslik-sol">“AKP, Cemaat’i Askere Karşı Maşa Olarak Kullandı”</p>

      <p class="paragraf">Bu arada, AKP’nin kurucularından ve iktidarın bir dönem önemli siyasetçilerinden Dengir Mir Mehmet Fırat, 2014 Ağustosu başında, “bugünkü koşullarda susmasının ağır vebali olacağı kanaatine vardığını” açıklayarak istifa ettikten sonra, yaptığı geniş açıklamada konumuzla ilgili ilginç noktalara değindi: “Hükümet de Cemaat de masum değildir; MİT’e ve Askeriye’ye karşı Cemaat’in adamlarını Emniyet’e biz yerleştirdik.”<span class="dipp char-style-override-13" style="font-size:0.82em;"><a class="footnote-link" href="#footnote-225-160" id="footnote-225-160-backlink">160</a></span> Fırat, askerin, 2007 sürecinde AKP’yi kapatmaya ve hükümet yapmasına engel olmaya çalıştığını, MİT’in askerin denetiminde olduğunu belirtti ve AKP iktidarının Cemaati askeriyeye karşı maşa olarak kullandığını söyledi: “Emniyet içinde bir istihbarat örgütünün hem hukuken, hem personel olarak güçlendirilmesi hedeflendi... Benim üzüldüğüm nokta, Cemaat’e mensup denilen o ekibin, özellikle darbe taraftarı olan kişilere karşı maşa olarak kullanılmasıdır...”</p>

      <p class="paragraf">Bu süreç, AKP’nin kapatılması girişiminden sonra başladı, 2008-2009, 2010’da Ordu’ya kumpaslar hazırlandı ve yoğun olarak Cemaat’in adamları kullanıldı. Veya tam bir ittifak kuruldu ve iktidar desteği diyebiliriz. Tabii, Başbakan’ın yanılgısı, Cemaat’in devlet içinde uzun vadeli siyasi, bürokratik yapılanmasının özünü, anlam ve önemini belki de görmemesi olabilir... Fırat’ın şu sözleri bunu doğrular nitelikte olabilir: “O mekanizmanın aynı ideolojiyi, aynı inancı paylaşan insanlardan oluşmasının doğru olmadığı kanısındaydım. Sayın Başbakan’a, bunun yarın komplikasyonlar yaratacağını söylediğimde, ‘Kıblemizin aynı olduğu insanlardan bize zarar gelmez’ demişti.”</p>

      <p class="arabaslik-sol">RTE: İş Bitinceye Kadar, İttifaka Devam</p>

      <p class="paragraf">Belki de Başakan gerçekten “Müslüman” olanların birbirine zarar vermeyeceğine inanmış olabilir mi? İslam dünyasına bir baksa, dünyada birbirini yiyen, kuyusunu kazan, öldüren, ve büyük bir iktidar savaşı içinde olanların neredeyse hepsinin Müslümanlar olduğunu görür. İslam dünyası birbirini yiyor, birbirine yediriliyor. Bunu görmüyor olabilir mi? Belki de Cemaat’in politik hedeflerine önem vermiyor olabilir. Öyle ya, kendisi milyonların desteği ve uzun soluklu bir mücadeleyle iktidara gelirken, devlet içinde unsurları olan bir dini Cemaat’in, siyasal iktidara oynaması veya bu yolda düşüncelere sahip olması, kendisine tamamen mantıksız görünüyor ya da kendi emri altında çalıştırıldıkları için bir minnet borcu duyacaklarını sanmış da olabilir. Başbakan, kotaracakları tüm hukuk dışı eylemleri tezgâhlayacak en iyi ekibin onlar olduğunu görmüş de olabilir!</p>

      <p class="paragraf">Yani Cemaat ile büyük bir yazgı birliği söz konusu ve bunu en azından amaca ulaşıncaya kadar bozmaya niyeti yok. Diyelim ki, Cemaat, Başbakan’ın hoşuna gitmeyeceğini bile bile Başbuğ’un tutuklanmasına kadar gitti; buna rağmen Başbakan’ın sustuğu veya sadece mırıldandığı, ittifaka gölge düşürmeme kanaatinde olduğu görülüyor. Geçmişe baktığınızda şunu net olarak görebiliriz ki, Başbakan’ın elinde de, Silivri davalarını onlardan daha iyi kotarabilecek devlet içinde kimse de yok. Olsa bile, bu kadar kör gözüm parmağına operasyonları yapabilirler miydi, Cemaatçilerin gözükaralığıyla kıyaslarsak...</p>

      <p class="paragraf">Emniyet İstihbarat yapısında, Cemaatçi yapının en tartışılan adamlarından olan, Hrant Dink cinayeti döneminde Trabzon İl Emniyet Müdürü ve sonra da İstihbarat Daire Başkanı Ramazan Akyürek, Cemaat ile iktidarın nasıl sarmaş dolaş olduklarını şu cümlelerle dile getirecekti:</p>

      <p class="bos"/>

      <p class="paragraf">Başbakanı, Dışişleri Bakanı Abdullah Gül ile görüşmelerimde onların bana veridiği izin ölçüsünde kendimi baba oğul ilişkisi kadar rahat ettiğim dönemi yaşadım. Aramızda baba oğul ilişkisi gibi bir bağ vardı. Belki yoruldum ama ülkem adına bir süreç yaşadım. Desteği tam verdiler. Gereği neyse o çerçevede çalıştık... Kanun dışı hiçbir iş yapmadım. Başbakan’ın, bakanın ve emniyet müdürünün perspektifleri doğrultusunda yapıldı her şey.<span class="dipp char-style-override-13" style="font-size:0.82em;"><a class="footnote-link" href="#footnote-225-161" id="footnote-225-161-backlink">161</a></span></p>

      <p class="bos"/>

      <p class="paragraf">Ama ortaklık işleri bitince ve her iki taraf da birbirini kullanınca, “aynı kıbleye” yönelen “kardeşler”in iktidara oturmak sözkonusu olduğunda biçağı birbirlerinin boğazına dayadıklarını görüyoruz... Doğal hayat!</p>

      <p class="paragraf">Cemaat’in Emniyet’te tam bir “hiyerarşik düzene” geçerek çalışmaya başlaması şüphesiz Silivri davalarından çok öncedir. Silivri davaları süreci, Cemaat polisinin “düzenli ordu gibi” eşgüdümlü çalışmasının doruk noktası sayılabilir... Cemaat’in Emniyet’te etkin konuma gelmesi için önemli pozisyonları adım adım işgal ettiğini unumayalım. Avcı, kitabında verdiği bir belgede, 2002 yılında Elazığ, Tunceli, Bingöl ve Malatya bölgelerinde Cemaat’in Emniyet’ten sorumlu imamı pozisyonundaki bir maden mühendisinin çantasında bulunan Emniyet içindeki örgütlenmelerle ilgili açıklama yapıyor. Bu belgeler Emniyet içinde tam bir gizli örgüt çalışmasının işaretiydi. Daha güncel bir başka belgede Cemaatçi polisler, işlerini iyi yapmayan Cemaatçi şefleri eleştiriyordu!</p>

      <p class="paragraf">Şu satırları biz yazsak hadi neyse, bazıları güler geçebilir, ama Hanefi Avcı yazıyor:</p>

      <p class="paragraf"><span class="char-style-override-12">Alışılmadık polisler</span>: ...oysa şimdi durum değişti; bir gurup polis kritik noktaları ele geçirmiş, değerlerine suç isnadını da aşan resmen iftira atmaktan geri durmuyor. İşlenmiş bir suçu aydınlatmak gibi bir amaçları yok. Tahkikat sırasında dinleme ve izleme yaparken temiz v edürüst oldularını bildikeri, birlikte çalıştıkları kişilere iftira atıyorlar. Ben aslında bu psikolojiyi tanıyorum. Bir örgüte, ideolojik gruba ya da bir cemaate bağlandın mı, kişisel iradeni ve özgürlüğünü kaybedip o gurubun liderliğine kendini teslim ediyorsun, yanlış ya da doğru diye bir şey kalmıyor, grubun amaçları her şeyi belirliyor, hak ve adalet de izafi hale geliyor... (s.525)</p>

      <p class="paragraf">...Emniyet’e ait tüm arşiv ve bilgiler Cemaat’in arşivine taşınmış... Emniyet’in istihbarat ve KOM birimlerinde teknik ve amir kadrosu büyük oranda Cemaat’in elemanı konumunda...bilerek Cemaat’ten gelen talimatlara uymaktadır. (s. 564)</p>

      <p class="bos"/>

      <p class="paragraf">Avcı’nın kanaati şöyle:</p>

      <p class="paragraf">...Polis, Ordu, MİT, Jandarma yargı ve diğer devlet kurumları içerisinde ayrı bir hiyerarşik örgütlenme kurarak ve bu teşkilatların sistemlerini bozarak çalışmalarını engelliyorlar... Personel arasında ayrım, güvensizlik ve düşmanlık yaratarak kurumları içeriden ve tamir edilmez biçimde<br/>
      yaralıyorlar.... kadrolu devlet adamları devleti yönetmiyordu.</p>

      <p class="paragraf">Gelelim “Yargı” konusuna... Cemaat’in bir iktidar aracı olarak yargıyı ele geçirmesine...</p>

      <p class="arabaslik-sol">6- Yargıyı Ele Geçirme Politikası</p>

      <p class="paragraf">“Cemaat’in adalet kurumundaki yapılanmasını biliyoruz.</p>

      <p class="paragraf">Özellikle özel yetkili kurumlarda.</p>

      <p class="paragraf">Cemaat-Erdoğan siyasi çatışmasında, akla gelen fantastik sorulardan biri de, acaba cemaat Erdoğan’a da hukuk mızrağının ucunu gösterir mi?</p>

      <p class="paragraf">Bu fantezi sorunun ardındaki olgu, Cemaat’in kendisine karşı olan ve rakip olarak gördüklerine her türlü hukuki tuzağı kurabilecek bir güce ulaştığını sanmasıdır..”</p>

      <p class="paragraf para-style-override-17"/>

      <p class="paragraf">(“2012 Beklentiler: Erdoğan ve Cemaat” başlıklı yazıdan, “Bilim ve Siyaset”, <span class="char-style-override-2">Cumhuriyet</span>, 2 Ocak 2012.)</p>

      <p class="bos"/>

      <p class="paragraf">Tabii, 2012’nin başında, henüz ortada MİT krizi bile yokken ve 17 Aralık 2013 Yolsuzluk ve Rüşvet Operasyonu’na yaklaşık iki yıl varken, “Cemaat, Erdoğan’a hukuk mızrağının ucunu gösterir mi?” diye sormanın bir mantığı vardı: Cemaat’in yargıda neredeyse tepeden tırnağa örgütlü olması, can alıcı noktalara, tabii özellikle yüksek yargıya adamlarını yerleştirmiş olması. Müthiş bir örgütlenme... 2011’de özellikle MİT üzerinden Cemaat ile iktidar arasında başlayan ön çatışma peşrevleri, aralarındaki savaşın giderek ivme kazanacağının işaretlerini vermişti; iktidar Cemaat’e MİT üzerinden pay vermeye yanaşmıyordu. Cemaat’in üzerinde çalıştığı yeni hedefinin, MİT’te yapılanma olduğu ortaya çıktı. Bu konuyu kitabın ilk bölümlerinde yazdığımız için, ayrıntısına girmeyeceğiz. Ama net olarak ortaya çıkmıştı ki, Cemaat, tamamen komplolar üzerinde Ergenekon-Balyoz ve benzeri davalarda yargılanmalarını ciddi ciddi sürdürüyordu ve Emniyet-Polis-Savcı-Yargı zincirini çok sağlam tutuyordu. HSYK’daki yapılanması, gerekli yargıç atamalarını istediği gibi yaptığının da kanıtıydı. Yargıtay’da bu davalara bakacak dairenin de zincirin en yukarıdaki halkası olacağı açıktı... Nitekim, daha sonra yaşayacağımız RTE ve iktidarına karşı yolsuzluk operasyonu, tamamen yargıda kurduğu bu zincir üzerinden yürütülecekti; öyle ki RTE, yüksek yargıdaki bu yapılanmayı kırmak için Anayasa’ya aykırı yasa değişikliklerine gitmek zorunda kalacaktı... 1. Dairede değişiklikler yapacak, çoğunluğu sağlayacak, Anayasa Mahkemesi yasayı iptal etse bile karar geriye işlemeyeceği için, 1. Daire’yi kontrolü altına alacaktı..</p>

      <p class="paragraf">Yukarıda 2 Ocak 2012 tarihli yazıyı örnek verdim. Ama bir yıl önceki yazıda da yaşanan yargı çatışması dile gelmişti.<span class="dipp char-style-override-13" style="font-size:0.82em;"><a class="footnote-link" href="#footnote-225-162" id="footnote-225-162-backlink">162</a></span> İlker Başbuğ’u Cemaat yargısı tutuklamıştı, Başbakan diyor ki: “İki yıl beraber çalıştığımız mesai arkadaşımdı, burada tutuksuz yargılanma bizim her zamanki arzumuzdur. Bunun da süratle neticelenmesi şahsım ve partimin arzusudur.” Başbakan tutuklanmanın kendisine yönelik bir yönü olduğunu düşünüyor da olabilir. Cemaat’in <span class="char-style-override-2">Zaman</span> ve <span class="char-style-override-2">Bugün</span> gazeteleri bu konuşmaya önem vermediler, ama savcıların iddialarını büyüttüler! Savcıların tetikçileri hemen harekete geçti. 2 Ocak 2011 yazısından:</p>

      <p class="paragraf">“Bir eski hakim-avukat, Erdoğan’ın ‘tutuksuz yargılansınlar’ sözünün yargıyı etkileme olduğunu söyleyerek, ‘nerede Erdoğan hakkında da fezleke düzenleyecek cesur bir savcı’ diye bağırdı! Anladım ve baktım ki, bu da cemaatten... Cemaat, Erdoğan’ı derdest edecek, ama şimdi ne yeri ne zamanı!”</p>

      <p class="paragraf">Cemaat’in oluşturduğu yandaş yargı, insanları kasap gibi doğarken, ekrandaki sesleri de, savcılarını Başbakan’a karşı harekete çağırıyordu! Bu bile başlı başına, Cemaat ile Başbakan arasında henüz su yüzüne fazla çıkmamış görünen <span class="char-style-override-2">çatışmanın alev alev tutuştuğunu</span> gösteriyordu. Başbakan, rahatsızlığını dile getiriyor, ama Cemaat’in yargısı ise bildiğini okuyor, tam gaz.</p>

      <p class="paragraf">Burada soru şu: <span class="char-style-override-12">Cemaat yargıdaki bu gücü nasıl elde etti?</span></p>

      <p class="paragraf">Bunun hikâyesi üzerine şüphesiz herkes bir şeyler yazdı.<span class="dipp char-style-override-13" style="font-size:0.82em;"><a class="footnote-link" href="#footnote-225-163" id="footnote-225-163-backlink">163</a></span> Kilit nokta, 12 Eylül 2010’da yapılan Anayasa Referandumu’yla yargının yeniden tasarlanmasıdır. Cumhuriyetçiler dışında, AKP ve Cemaat’in ve etkisi-egemenlikleri altındaki tüm eski solcu-aydın kesimin, “Yetmez Ama Evet” sloganıyla büyük bir coşkuyla katıldığı ve referanduma karşı çıkanları darbecilikle suçladığı referandumda, bilindiği gibi yüzde 58 oyla değişiklikler kabul edildi.</p>

      <p class="paragraf">Şüphesiz ki, referandum öncesinde yüksek yargı aylarca topa tutuldu, iktidar, hukukçuları ve medyası tarafından. Yargı “meşru” değildi! “Millet iradesi ile bağlantısı yok”tu, yargı bir “hakimler iktidarı” idi. Tamam, yargının temel sorunları vardı, yargı daha çok kendi kendini atıyordu, pek çok şeyin değiştirilmesi gerekiyordu. Ama RTE ve ortağının amaçları, yargının gerçekten tarafsız ve bağımsız ve yargıcın yargıç güvencesi içinde çalışmasını sağlamak değildi. Açık ve net bir şekilde, Anayasa Mahkemesi, Danıştay, Yargıtay, Hakimler ve Savcılar Yüksek Kurulu’nu (HSYK) tamamen kendi amaçları doğrultusunda kullanmak, kendi iktidarlarına destekçi yapmaktı. Biliyorsunuz, YÖK’e de karşıydılar, demokratik bulmuyorlardı, YÖK 12 Eylül askeri rejiminin dayatmasıydı üniversitelere, YÖK kaldırılmalı ve üniversiteler özgürleşmeliydi... Ama iktidarları boyunca, YÖK’ün demokratikleştirilmesi için kıllarını kıpırdatmadılar. Tam tersine, YÖK’ü iktidarın tam bir aracına dönüştürdüler, onu daha ceberrut silahlarla donatarak üniversitelerin başına kaktılar. Demokrasi mi nedir? Ancak muhalefette oldukları sürece savundukları, iktidara gelince de ceberrut olmanın adı.. “Yetmez ama evet”çilerin durumu görebilmeleri için, sadece YÖK- AKP ilişkisine bakmaları yeterdi!</p>

      <p class="arabaslik-sol">“Tarafsız Olan Bertaraf Olur”</p>

      <p class="paragraf"><span class="char-style-override-12">İstibdata giden yol, hukuku ele geçirmekten geçer.</span> Böylece yiyecekleri her türlü haltın hukuki bir kılıfı, zemini olacaktır. Ve diyecekler ki “kardeşim her şey yasal ve anayasal”. Tıpkı 12 Eylül darbecilerinin Anayasa’da kendilerine dokunulmazlık sağladıkları gibi.<span class="dipp char-style-override-13" style="font-size:0.82em;"><a class="footnote-link" href="#footnote-225-164" id="footnote-225-164-backlink">164</a></span> Başbakan Anayasa değişikliği<br/>
      için “elimizi değil, bedenimizi koyduk bu paketin altına” diyerek, yargıyı değiştirmeyi bir ölüm-kalım savaşı olarak gördüğünü belirtiyordu. Erdoğan Anayasa değişikliğini kabul ettirmek için topluma en geniş açılımını yapıyor, örneğin sanatçılarla toplantılar yapıyor, Zülfü Livaneli ile <span class="char-style-override-2">Veda</span> filmini seyrederek övgüler düzüyordu.</p>

      <p class="paragraf">Başbakan referandumu ölüm kalım savaşı olarak görüyordu, öyle ki TÜSİAD’a çağrı yapıyor ve “tarafsız kalma yoksa yok olursun” anlamına gelen şeyler söylüyordu: “TÜSİAD bu Anayasa’yı beğenmiyorsa çıksın açıkça hayır desin, gerekçelerini de söylesin. Diyemiyorsa da çıksın açıkça ben bu değişikliği destekliyorum desin. <span class="char-style-override-12">Bitaraf olan bertaraf olur</span>. Bugün sessiz kalanlar bilesiniz ki yarın huzurumuza geldiğinizde biz de sessiz kalırız.”<span class="dipp char-style-override-13" style="font-size:0.82em;"><a class="footnote-link" href="#footnote-225-165" id="footnote-225-165-backlink">165</a></span></p>

      <p class="paragraf">“Evet” oyu vermeyeceklere veya çekincesi olanlara, referanduma <span class="char-style-override-2">hayır</span> diyeceklere üstelik ülkeyi yöneten kişinin bu kadar açık bir tehdidini Türkiye daha önce yaşamamıştır! Başbakan, bu tehdidinden bir süre önce de yüksek yargı için “<span class="char-style-override-12">beni çıldırtıyorlar</span>” diyecekti<span class="dipp char-style-override-13" style="font-size:0.82em;"><a class="footnote-link" href="#footnote-225-166" id="footnote-225-166-backlink">166</a></span> Yüksek Yargı’yı derhal ve öncelikle bertaraf etmek istiyordu. Bu duygu ve istek o kadar güçlü ki, referandumda hayır çıkma olasılığı kadar, kendisini çıldırtacak başka bir şey yok gibi.</p>

      <p class="paragraf">Şu noktayı da belirtmeli: 2010 Nisan ayında, Balyoz operasyonları uç vemiş, ilk tutuklamalar olmuş ve subayların bir kısmı ise itiraz üzerine serbest bırakılmış. Şimdi dikkat edin, Başbakan tutuklananların salıverilmeleri üzerine şöyle diyor: “Bu olaylar bizim HSYK ve Anayasa değişikliğinde ne kadar haklı olduğumuzu gösterir...”</p>

      <p class="paragraf">Yani demek istiyordu ki: Ergenekon ve Balyoz vb. çerçevesinde asker tutuklamaları yapan savcı ve hakimler, doğru savcılar ve hakimlerdir. İyidirler... Askerleri salıverenler ise bizden değildir, kötüdür, Ergenekoncudur, askercidir... Kemalisttir. Biz Anayasa ve HSYK’nın yapısını değiştirerek, bu kötülerin kökünü kazıyacak ve hepsini bizden yapacağız... Başbakan Anayasa değişikliklerinin amacını ilan ediyor, dili bile sürçmeden.<span class="dipp char-style-override-13" style="font-size:0.82em;"><a class="footnote-link" href="#footnote-225-167" id="footnote-225-167-backlink">167</a></span> O sırada Sanayi ve Ticaret Bakanı olan Nihat Ergün de Bursa’da konuşuyordu: “Çetenin nöbetçi hakimi savcısı var!”</p>

      <p class="paragraf">Çok ilginç ki, AKP liderleri, 2013 Aralık ayında patlayan rüşvet ve yolsuzluk operasyonu sonrasında da aynı suçlamayı bu kez Cemaat’e yöneltecek ve “Cemaat’in yargıda çeteleri olduğunu” söyleyecek ve bunlara savaş açacaktı: “İnlerine gireceğiz!”</p>

      <p class="arabaslik-sol">“Mezardakileri Bile Kaldırın, Oy Kullandırın”</p>

      <p class="paragraf">Neyse uzatmayalım, Cemaat’in rolünü anlatacakken, Başbakan’ın o sırada, demokratik bir hukuk devleti olsa Türkiye’de asla sarfedemeyeceği sözlerine daldık. Ama Refer-andum-Anayasa değişikliği konusunda Cemaat ile tam bir ittifak söz konusuydu tabii ki. F. Gülen yargıyı altüst edecek referandumu öylesine destekliyordu ki şu çağrıyı yaptı: “İmkân olsa mezardakileri bile kaldırarak referandumda evet oyu kullandırmak lazım.”<span class="dipp char-style-override-13" style="font-size:0.82em;"><a class="footnote-link" href="#footnote-225-168" id="footnote-225-168-backlink">168</a></span> Bu kilit bir çağrıydı. O sırada yapılan yorumlar arasında “demek ölülere de oy kullandıracaklar”dan tutun da, “Referandumu kazanmak için yapmayacakları hile kalmayacak”a varıncaya kadar, türlü çeşitli kumpas düşünceleri tartışıldı.</p>

      <p class="paragraf">Referandum esas olarak yargıyı tamamen değiştirecekti, tamam, ama yargı kimlerin eline geçecekti? Yukarıda yaptığımız alıntılara bakılacak olursa, Başbakan yargıyı tamamen denetimi altına alacak görüntüsü vardı. O kadar kesin ve net bir tutum içindeydi. Ama öte yandan, Türkiye’de güncel siyasi temel konuların hemen hepsi üzerine düşünceler, kanaatler ve tavırlar açıklayarak tam bir “siyasi lider”, “siyasi parti başkanı” olarak konuşmaktan geri kalmayan<span class="dipp char-style-override-13" style="font-size:0.82em;"><a class="footnote-link" href="#footnote-225-169" id="footnote-225-169-backlink">169</a></span> F. Gülen’in, “imkân olsa ölüleri bile sandığa götürün” çağrısının ardında, referandum sonrası oluşacak yargının esas sahibi olma düşüncesini aramak mümkündü. İki güç çarpışıyordu yargıyı ele geçirmek için..Hangisi daha örgütlü, amaca kiiltlenmiş ise o kazanacaktı! O günlerde yayımlanan yazımdan:</p>

      <p class="paragraf"><span class="char-style-override-12">Fetogulli hazretlerinin</span> acaba Referandum’da ölüleri bile yeryüzüne çağırıp sandık başında oy kullanması gerektiğini söylemesinin nedeni nedir? Veya <span class="char-style-override-12">Hanefi Avcı</span>’nın kitabına hemen bir yalanlama göndermesine, kendisinin siyasal kişiliğini gizleyerek bir “fikir adamı” pozisyonuna yatmasına ne demeli? Çünkü<span class="char-style-override-12">, 1)</span> Hukuk ve yargıya atılan kancanın bir numaralı sahibi kendisidir. Yüksek yargıya darbe, Cemaat’in en önemli projesidir! Türkiye’yi Silivri tutsaklığına çevirmenin kestirme yoludur, Referandum’la yargıyı devirmek.<span class="dipp char-style-override-13" style="font-size:0.82em;"><a class="footnote-link" href="#footnote-225-170" id="footnote-225-170-backlink">170</a></span></p>

      <p class="bos"/>

      <p class="paragraf">Hanefi Avcı, devletin Emniyet Müdürü, daha sonra başını belaya sokacak olan ve kendisini polis ve yargıdaki F örgütünün elinde dört yıla yakın hapislerde süründürecek olan <span class="char-style-override-2">Haliç’te Yaşayan Simonlar- Dün Devlet Bugün Cemaat</span> başlıklı kitabında (piyasaya çıkış tarihi 20 Ağustos 2010, Referandum 12 Eylül 2010), özellikle Emniyet içindeki Cemaat örgütlenmesinin izlerini sürüyor ve örgüt yapısını ve çalışmasını açıklıyordu. Avcı, Gülen Cemaati’nin devleti ele geçirdiğini, kendisinin de telefonlarını dinlendiğini, yaşanılan pek çok komplonun ardında Cemaat’in olduğunu belirtiyor ve kitabı da devleti ve siyasileri uyarmak amacıyla yazdığını, başka çare bulamadığını söylüyordu. TSK içinde de Cemaatçi yapılanma vardı, iş dünyası üzerinde de Cemaat’in baskıları ve şantajları söz konusuydu ve serbest piyasa bile tehlikedeydi. Şöyle diyordu: “Danıştay’a silahlı saldırı, Dink’in öldürülmesi, Malatya’daki Zirve Yayınevi katliamı gibi olayların görünen bugünkü faillerinden başka Ergenekon veya benzeri gruplar tarafından yapılmış olacağına, mevcut deliller ve olayların oluş biçimine bakarak kimse beni ve makul birini ikna edemez. Bu iddialar zorlamadır.” Bunlar bomba gibi açıklamalardı.</p>

      <p class="arabaslik-sol">Doğruyu Söyleyene Sansür ve Tutuklama</p>

      <p class="paragraf"><span class="char-style-override-2">Cumhuriyet, Sözcü, Yeni Çağ</span> gibi gazeteler sadece kitaptaki iddiaları manşetlerine taşıyordu: “Fetocu cemaat, TSK, Emniyet, MİT, yargı, basın ve diğer tüm devlet kurumlarını ele geçirdi, bu kurumların başında birer “sorumlu imam” bulunuyor. Devleti kadrolu memurlar, bürokratlar değil, arka planda bu imamlar yönetiyor!<span class="dipp char-style-override-13" style="font-size:0.82em;"><a class="footnote-link" href="#footnote-225-171" id="footnote-225-171-backlink">171</a></span></p>

      <p class="paragraf">Evet bunlar tam da yargı referandumuna 20 gün kala bomba gibi açıklamalardı ama erken yapılmış açıklamalardı, devletin çok başarılı gözde bir Emniyet Müdürü, daha baştan düzenlenen komploları açığa vuruyordu. Oysa, Cemaat ve iktidarın planları yeni başlamıştı, Balyoz’da tutuklamaların senaryoları hazırlanmıştı, Ergenekon gibi davalar kotarılacaktı! Avcı’nın doğru söylediğini hepsi biliyordu ama çok erken öten horozun başı kesilmeliydi!</p>

      <p class="paragraf">Avcı, referandum sonrasında, 28 Eylül’de “Devrimci Karargâh örgütüne yardım” ettiği iddiasıyla tutuklanacaktı. Yaşadığımız en trajik davalardan biriydi. Sağ görüşlü ve sorgularda işkence yaptığı belirtilen, devletten 24 kez takdirname, 744 kez maaş ikramiyesi-yükseltmesi almış bir Emniyet Müdürü,<span class="dipp char-style-override-13" style="font-size:0.82em;"><a class="footnote-link" href="#footnote-225-172" id="footnote-225-172-backlink">172</a></span> sol bir örgüte yardım etmişmiş. Ama buradan 15 yıl ceza alacaktı. Bu da yetmeyecek, hakkında üç ayrı dava daha açılacaktı. Cemaat’in deve kini ve büyük bir intikam cezalandırması... Hanefi Avcı’nın tutuklanması ve cezalandırılması, kitabında yazdıklarının doğruluğunun kanıtı olarak kabul edilebilecek önemde bir olaydır. Ayrıca, F Tipi örgütlenmenin, ele geçirdikleri yargıyı insanları nasıl mahvetmek için amansızca kullanabildiklerinin de kanıtı. <span class="char-style-override-12">Yargıda iktidardaydılar, ya tam iktidarda olsalardı</span>!</p>

      <p class="paragraf">Tabii, Avcı olayına gelinceye kadar, Ergenekon, Balyoz ve Odatv davaları da gündeme oturacaktı.. Hanefi Avcı’dan sonra, 2011’de de yine Ahmet Şık da <span class="char-style-override-2">Ooooo Kitap</span>’ta Cemaat üzerine açıklamalarıyla benzer bir akibete uğrayacaktı. Nedim Şener, Odatv çalışanları ve yazarları Soner Yalçın, Barış Pehlivan, Barış Terkoğlu, Coşkun Musluk, Doğan Yurdakul, Müyesser Yıldız, Muammed Sait Çakır, yine Cemaat polis ve yargısının büyük bir komplosuyla tutuklanacaklardı... Hanefi Avcı da üstelik bu davaya da dahil edilecekti</p>

      <p class="bos"/>

      <p class="paragraf">Şimdi Cemaat’in ilk erken operasyonuna bakalım.</p>

      <p class="arabaslik-sol">“Cemaat’in Adli Sistemi Kullandığı İlk Operasyon”</p>

      <p class="paragraf">Avcı kitabında başını kestirecek başka olaylar da açıklıyordu. Emniyet Müdürü olarak, Cemaat’in karıştığı ilginç hukuk davalarını inceliyor, içeriden aldığı bilgileri aktarıyordu: “Cemaat’in ‘adli sistemi ilk kullandığı operasyon... Van 100. Yıl Üniversitesi Rektörü Yücel Aşkın hakkındaki dava ve Şemdinli İddianamesi ile başladı”<span class="dipp char-style-override-13" style="font-size:0.82em;"><a class="footnote-link" href="#footnote-225-173" id="footnote-225-173-backlink">173</a></span> diyor ve bunu adli sistemde ilk anormallik olarak görüyordu. Çünkü savcı, örneğin Van 100. Yıl Üniversitei Rektörü Yücel Aşkın olayında polise başvurmuyor ve her şeyi bizzat kendisi araştırıyordu.</p>

      <p class="paragraf">Bir polis tahkikatı olmadan bir savcı nasıl delil toplayıp bir dosya oluşturabilir, şimdi anlıyorum ki savcıya başkaları yardım etmişti, arka planda destek almadan o savcı o iddianameyi hazırlayamazdı.. (savcının) görev alanına girmeyen üniversitede kadrolaşma gibi iddialar vardı.. eldeki delillerle böyle bir dava açılamazdı.. Cemaat’in, özel yetkili mahkemelerin savcılarını ve hakimlerini kendi amaçları doğrultusunda ayarlama yaklaşımının belli olgunluğa geldiğine karar verdikten sonra, bu yönde girişimde bulunulan ilk dava olması açısından ...önemlidir... O zaman da iddianame daha dava açılmadan basına sızdırılmıştı. (<span class="char-style-override-2">Haliç’te Yaşayan Simonlar</span>, s.527 vd)</p>

      <p class="bos"/>

      <p class="paragraf">Evet, Van’da 100. Yıl Üniversitesi ve Rektör Yücel Taşkın olayı, yıl 2005, Cemaat’in nasıl bir acımasızlıkla hareket edebileceğinin ilk örneğidir. Üniversite Genel Sekreter Yardımcısı Enver Arpalı yolsuzluk suçlamasını büyük bir onur meselesi yapmış, yakınlarına “Kahroluyorum. Bu çaldıkları kara beni iflah etmez, ben bununla yaşayamam” diyerek hapishanede intihar etmişti. Bu, Cemaat’in elini dolaylı olarak ilk kana buladığı olay anlamına da gelir. Tabii, Yücel Taşkın’ın kalp damar operasyonları geçirdiğinden ve Ermenilikle de suçlandığından bahsetmeyelim..</p>

      <p class="paragraf">Üniversite yönetimiyle ilgili yolsuzluk ihbarı önce Cumhuriyet Savcılığı’na gelmiş, ancak YÖK, o zaman Teziç yönetimdeydi, yargılama izni vermemiş ve kendi içinde olayı önce soruşturmak istemişti. Aynı ihbarı bu kez “özel yetkili savcı” Ferhat Sarıkaya ele alacak ve çıkar, amaçlı suç örgütü kurulduğu gibi bir iddiayla tutuklamalara girişecekti. Hapishanede bir intihar, çiğnenen onurlar, mahvedilen hayatlar. Aylar sonra tahliye gelecek, YÖK yolsuzluk iddialarını araştırarak “yolsuzluk asılsızdır” diyecek, özel yetkili mahkeme iki yıl sonra suç örgütünün izine rastlanmadığı gerekçesiyle görevsizlik kararı verecek, normal mahkeme de dosyayı kapatacaktı.<span class="dipp char-style-override-13" style="font-size:0.82em;"><a class="footnote-link" href="#footnote-225-174" id="footnote-225-174-backlink">174</a></span></p>

      <p class="arabaslik-sol">Cemaat Yargısı İkinci Provasını Yapıyor</p>

      <p class="paragraf">Cemaat’in örnek ikinci davası da, bir kitapçı dükkanına atılan bomba üzerine hazırlanan Şemdinli iddianamesine, ilgisiz bir şekilde Kara Kuvvetleri Komutanı Yaşar Büyükanıt’ın da sanık olarak sokulmasıydı. Bu olay da 2005 yılının sonunda olmuştu ve iddianameyi hazırlayan da aynı Özel Yetkili Savcı’ydı: Ferhat Sarıkaya! Bu savcı daha sonra meslekten atıldı, ancak Cemaat’in kontrolüne geçen HSYK tarafından 2011’de mesleğe geri alındı.</p>

      <p class="paragraf">Cemaat yargıdaki örgütlenmesini, bu olaylarda test ederek, kurdukları sistemin gayet iyi çalıştığını gördü ve sonrası için hazırlıklarını ve örgütlenmesini geliştirdi. Silivri davalarının hemen hepsi, 100. Yıl Üniversitesi davası prototipinin büyük çaplı, kapsamlı ve yüzlerce kişiyi içeren profesyonelce ve soğukkanlılıkla planlanarak uygulamaya konmuş halleridir.</p>

      <p class="paragraf">Şimdi gelelim, zurnanın zırt dediği yere: Doğrudan Cemaat’in devlet ve Emniyet içindeki örgütlenmesi üzerine yapılan ayrıntılı çalışmalar, ortaya konan raporlar, belgeler vb, AKP üzerinde uyarıcı olmadı mı? Aynı zamanda yargıdaki örgütlenmeleri üzerine yapılan uyarılar?! Taa o zaman “tek tek hukuk adamları üzerinde çalışarak işlerini-başlarını bağladılar. Özel mahkemeler, kurullar, savcılar yarattılar. Yüksek yargıyı kısmen bağladılar, ama özel yasalarla korunuyor olmaları nedeniyle işlerini tam bitiremediler. Şimdi referandumla, hukukun ve yargının tepesinin defteri tamamen dürülecektir! Atama, emir-kumanda, müfettiş-soruşturma ile aşağısını zaten yıllardır hızaya getirme çalışmalarını sürdürüyorlar,” biçiminde yazıp çizdiklerimiz?</p>

      <p class="paragraf">Hayır. Aralarında adeta kutsal-kopmaz bir ittifak vardı ve Erdoğan-iktidarı, Cemaatçi yapıyı herhalde istediği biçimde kullanacağını düşünüyordu! Daha önce dediğimiz gibi, belki de “şimdi ortak düşmanları derdest etmek için maşa olarak kullanırım, sonrası Allah kerim” diye planlar yapıyordu. Veya onlara tamamen kontrol edebileceği veya aralarında ayrılık gayrılık görmediği bir örgütlenme<span class="char-style-override-2">,</span> “işte devlet içinde emrimde olan memurlar” gözüyle bakıyordu.</p>

      <p class="paragraf">Öyle ki, Erdoğan, Avcı’nın kitabındaki iddialar üzerine yerinden sıçraması ve derhal soruşturma emir vermesi gerekirken (normal koşullarda) şöyle diyecekti: “Hanefi Avcı bana gelmedi, gelseydi de kabul etmezdim.”<span class="dipp char-style-override-13" style="font-size:0.82em;"><a class="footnote-link" href="#footnote-225-175" id="footnote-225-175-backlink">175</a></span> Başbakan’ın tepkisinden anlaşılıyor ki o dönemde, Erdoğan ya durumu bilmesine rağmen F tipi örgütlenmeyi sahipleniyor; onlardan büyük hizmet alıyor ve büyük ittifak içindeler; veya o sırada Cemaat’le tamamen özdeşleşmiş durumdalar. Şüphesiz ki Cemaat (ve tabii ki o sıradaki iktidar savunucuları), Avcı’nın kitabını adeta bir dedektifin halisünasyonları olarak niteliyordu. Cemaat’in kanca attığı, hem Cemaat’in hem iktidarın safında yer tutan “köşeyazarı kanaat önderleri”, iki satırla noktayı koyuyorlardı. Bunlar yalan üzerine yalan yazıyor, kitap baştan aşağı belge olmasına rağmen “belge yok” diyorlardı! Kimler yoktu ki aralarında! Bugün büyük çoğunluğu “gerçeği” görmüş durumda. Ama önemli olan, zamanında, siyasi baskıların “görme!” dediği koşullarda gerçeği arayıp bulmak ve görmekteydi! Gerçeği görmek o kadar da zor değildi. Hiçbiri ne aptaldı ne kördü ne duymaz ne de konuşmazdı..</p>

      <p class="paragraf">Balta, sonuçta Hanefi Avcı’nın da başına indi... Burada, olayı bilen-gören-duyan ama sesini çıkarma cesareti olmayanların hepsi suçludur.</p>

      <p class="arabaslik-sol">Yargı El Değiştiriyor</p>

      <p class="paragraf">Yetmez ama evetçi bir okumuşlar tatavasının eşliğinde de “yargı reformu”, yani yargının el değiştirmesi gerçekleşti!</p>

      <p class="paragraf">Tam olarak nasıl oldu derseniz: Önce Ekim 2010’da Adalet Bakanlığı’nın hazırladığı listenin seçilmesiyle HSYK oluşturuldu.<span class="dipp char-style-override-13" style="font-size:0.82em;"><a class="footnote-link" href="#footnote-225-176" id="footnote-225-176-backlink">176</a></span> Ergenekon ve Balyoz davalarında yargıç atamalarında bu seçimin etkileri kısa sürede görülmeye başlandı. Arkasından yeni Anayasa değişikliği gereği Yargıtay seçimleri geldi. HSYK, Adalet Bakanlığı ve bürokratlarınca (Cemaat ağırlıklı) hazırlanan 160 kişilik yargıç listesi 24 Şubat 2011’de bir gecede açıklanıp Yargıtay’a seçtirildi. O gece ve izleyen gün tıpkı HSYK seçimi gibi, <span class="char-style-override-12">yargının belki de en kara günleri</span> olmaya adaydı. Liste tek bir fire bile vermedi. Ertesi gün de hepsi Ankara’ya çağırılıp göreve başlatıldılar. Kimin hangi göreve geleceği önceden saptanmıştı ve Ankara’daki görev bölüşümü de tam olarak gerçekleşti. Daire üyeleri, daire başkanları... Aynı şekilde Danıştay’a da isimleri saptanan 51 yeni üye seçildi.</p>

      <p class="arabaslik-sol">Kimin Darbesi?</p>

      <p class="paragraf">Bu Recep Tayyip Erdoğan’ın hukuk darbesi gibi gözüküyordu, en azından Erdoğan öyle sanıyordu; ama aslında gerçekleşen tamamen bir Cemaat darbesiydi; Cemaat’in yargıyı ele geçirme operasyonuydu. Biri “tarafsız olan bertaraf olacak” diyecek, buna bedenini ve başını koyduğunu açıklayarak, diğeri ise “mezarlıktan ölüleri kaldırıp oy kullandırın” çağrıları yaparak bu durumu hazırlamışlardı. Acaba salt bu çağrıları birbiriyle kıyaslayarak, hangisi için referandumun evet ile sonuçlanması daha çok önemliydi, diye bir soru sorabilir miyiz? Sonuçlara bakılacak olursa, yargıyı ele geçirme hesabını kitabını en iyi Cemaat yaptı, denebilir.<span class="dipp char-style-override-13" style="font-size:0.82em;"><a class="footnote-link" href="#footnote-225-177" id="footnote-225-177-backlink">177</a></span> Pensilvanya’da ellerinde çizelgelerle, hangi adamlarının nereye kondurulacağını, referandum öncesi kesin kararlaştırmış olmalılar. Birkaç ay sonra çekilecek fotoğrafı net olarak görünce ölüleri bile geri çağırdılar!</p>

      <p class="paragraf">Bakanlıkta ve yargının tepe noktalarında (Bakanlık bürokrasisi, Adalet Akademisi, yüksek yargı vb.) önceden “konuşlanmanın” meyvelerini toplayacaklardı. Burada AKP’nin belki de yapacak fazla bir şeyi yoktu. İsteyerek veya istemeyerek, belki de mecburiyetten, hazırlanan listelere evet dediler. Yargıda en örgütlü olan, hedefi-amacı olan başarılı olacaktı. Bu da Cemaat’ti. AKP ya farkında değildi veya Cemaat’i o kadar kendi parçası sanıyordu ki, ileride büyük gürültüler kopabileceğini, Cemaat yargısının başına bela olacağını hiç düşünmemişti. Kilit görevlere Cemaat’in adamları gelecek, vicdanı ile ideolojik saplantıları arasında sıkışmayan hakimler bu kilit noktalardan tasfiye edilecekti. HSYK, yargıda gerçek iktidar yeridir. Sözde yargıdaki Kemalist vesayet kalkacak, gerçek yargıçlar demokratik bir ülkenin yolunu açacaktı, ama yargıda gerçekleşen ise tam bir iktidar-Cemaat vesayetiydi. Bunun, ilk aşamada Cemaat vesayeti olduğu net olarak daha sonra, Cemaat’in 7 Şubat 2013 MİT üzerinden RTE’ye saldırısı ve 17 ve 25 Aralık 2013 Rüşvet ve Yolsuzluk Operasyonu’yla ortaya çıkacaktı.</p>

      <p class="paragraf">Karşılıklı darbeler, defter dürmeler ve tasfiyeler savaşı hep yargı üzerinden yapılıyor, işte bu nedenle yargıyı ele geçirmek birinci derecede önem taşıyor.. Yargı, diktatör düşünceli bütün yönetimlerin bir nolu aletidir..</p>

      <p class="paragraf">Şimdi bu açıdan kısaca bakalım..</p>

      <p class="arabaslik-sol">Savaş, Hep Hukuk-Yargı Üzerinden</p>

      <p class="paragraf">Dikkat ederseniz, Gülen-Erdoğan iktidar çatışması üzerine şimdiye kadar ele aldığım konuların büyük hacmini yargı üzerinden savaşlar oluşturuyor. Savaşın ana silahı yargı... 7 Şubat 2012 MİT darbe girişimi yargı üzerinden... Şike saldırısı yargı üzerinden... Ergenekon ve Balyoz, Odatv gibi davalarda yer yer ortaya çıkan Hükümet-Cemaat görüş farklılıkları da, yargıda ipleri elinde tutan Cemaat’in “dediğim dedik” tutumundan doğan kararlarla sonuçlanıyor. Örneğin İlker Başbuğ’un tutuklanmasına Erdoğan’ın itirazlarının hiç dikkate alınmaması, yani yine yargı... Zaten 2010 Referandumu da tamamen yargının yeniden biçimlenmesi ve ele geçirilmesi savaşıydı... HSYK’nın, Danıştay ve Yargıtay’ın 2010 Referandumu arkasından “ele geçirilmesi” mücadelesi ve yapılanması, yine yargı... İrili ufaklı olayları, Cemaat ve iktidarın kendi yararları için yargıç atamalarını mahkeme oluşturmalarını saymayalım!</p>

      <p class="paragraf">Mesela <span class="char-style-override-12">Deniz Feneri</span> davasını, iktidara biat eden mahkeme ve yargıç atamaları oyunlarıyla tamamen aklamaya varan girişimler, yargıyla... <span class="char-style-override-12">İlhan Cihaner</span> olayı, Silivri davalarında dönen yargısal ve hukuksal düzenbazlıklar, yüzlerce suçsuz subayın defterinin dürülmesi, Ordu’nun derdest edilmesi... Bütün bunlar da hep yargı üzerinden.. Tayyip Erdoğan’ın taa İstanbul Belediye Başkanlığı döneminde hakkında açılan yolsuzluk davalarının yargıçlar ve mahkemeler üzerinden bir bir temizlenmesi... Ve bu temizleme harekâtında başrol oynayan yargıçların yükselerek tepelere tırmandırılması...</p>

      <p class="paragraf">Bütün bunlar yargının iktidar olma, iktidarda kalma, muhaliflerini alt etme, iktidar savaşında karşılıklı olarak birbirlerinin defterlerini dürme, kendini aklama, düşmanını pataklama gibi iktidara ait tüm pisliklerin ana aracı olarak kullanıldığının kanıtlarıdır... Aslında bütün bunlar aynı zamanda ülkemizde adaletin, yargı güvenilirliğinin, tarafsız ve bağımsız yargının olmayışının da büyük kanıtlarıdır.</p>

      <p class="paragraf">Darbeler, operasyonlar, toplumsal dönüşümler... Hepsi yargı ve adalet mekanizması üzerinden gerçekleştiriliyor. Büyük kirli iktidar savaşlarının her zaman iki yolu olmuştur: Birincisi askeri darbeler, ikincisi ise yargıyı ele geçirme yoluyla; ama sonuç yine darbe... Bu ikinci yolu ülkemizde yaşıyoruz. Buna sivil darbe de diyebilirsiniz, sanki parlamenter düzen içinde her şey hallediliyormuş, sistem düzgün ve tıkır tıkır işliyormuş süsü verilerek, her şeyi kitabına hesabına uydurarak veya uyduramayarak.. Yargıyı kendi yararınıza işleterek.. Türkiye’de yaşadığımız olayları, eli yüzü düzgün normal bir Avrupa ülkesinde yaşamanız mümkün değil. Demokrasi olsaydı, ne Cemaat bütün bu düzenbazlıkları yapabilirdi ne de Erdoğan ve şürekâsı bir gün iktidarda kalabilirdi. Bunlar bizim nasıl bir ülkede yaşadığımızın, her alanda ve her aşamada ilkelliğimizin, bilimsizliğimizin ve düşünsel yoksunluğumuzun kanıtlarıdır.</p>

      <p class="paragraf">Özellikle 7 Şubat 2012’de MİT’e yönelik operasyondan sonra RTE’nin, Cemaat’in güdümünde olan özel yetkili mahkemelere (ÖYM) ve savcılara karşı durumu gözden geçirdiğini biliyoruz. Bu süreç, aslında bu mahkemelerin kaldırılmasına ve yerlerine terörizme karşı mahkemelerin kurulmasına kadar sürecek, 2014’te Silivri davalarının bir bir çökmesi ve Silivri tutsaklarının özgürlüklerine kavuşması sonucunu doğuracaktı.</p>

      <p class="arabaslik-sol">Özel Yetkili Mahkemeler Üzerine Savaş</p>

      <p class="paragraf">Cemaat, bu mahkemeleri kaldırarak zaptürapt altına almaya kesin kararlı olan Erdoğan’ı tam anlamıyla top ateşine tutuyordu. Mahkemeler kaldırılırsa Türkiye’de darbelerin yeniden gündeme geleceği iddiasını, ellerindeki son dinleme kasetlerini de piyasaya sürerek, “dışarı çıkarlarsa bizleri ham yapacaklar” korkutmacası temelinde sürdürüyordu.. Ancak Erdoğan Cemaat’in yayınlarına pek de papuç bırakmadı.</p>

      <p class="paragraf">ÖYM’lerin ellerindeki en önemli dosyalar Silivri yargılamalarıydı. Bu dava dosyaları büyük hukuk rezaletleriyle doluydu. Cemaat’ın korkularından biri ÖYM’lerin kaldırılmasıyla yargıdaki gücünden epey şey yitireceğiydi. İkinci ciddi korkusu da bu yargılamaların içyüzünün hızla ortaya çıkacağıydı. Silivri yargılamalarında insanlara, subaylara, gazetecilere, bilim insanlarına, TSK’ya kurulan büyük tuzak çok daha geniş kesimlerce görülecek ve Cemaat önemli yara alacaktı<span class="char-style-override-12">.</span> Cemaat, ÖYM’leri tam savunarak bütün sorumluluklarını da üstleniyor ve ortağı RTE’yi de “temize” çıkartıyordu aslında! 2012 Temmuzu’nda yazılan şu satırları gelişmeler doğrulayacaktı: “RTE bir taşla birkaç kuş vuruyor: Yargıda denetim, ÖYM’lerin kötü şöhretini Cemaat üzerine yıkma... Ne demiştik: Cemaat’in iktidara yükselmesi siyasetle oldu, çöküşü de siyasetle olacak... Cemaat, stratejik olarak ÖYM’lerin arkasına resmen ve tam geçerek, büyük ve ciddi hata daha yaptı! Ama iktidarda olmak böyle bir şeydir: Düşmemek için attığın adımlarla, durmadan batarsın! Bu siyasi hareketin siyasi kılavuzluğunu kim yapıyorsa artık!<span class="dipp char-style-override-13" style="font-size:0.82em;"><a class="footnote-link" href="#footnote-225-178" id="footnote-225-178-backlink">178</a></span></p>

      <p class="paragraf">Pensilvanya’nın yargıdaki düşüşü başlamıştı ve mevzileri adım adım elinden alınacaktı. Bunun işareti yine aynı yazıda vurguladığımız gibi HSYK 1. Daire Başkanı İbrahim Okur’un <span class="char-style-override-2">Cumhuriyet</span> Ankara Temsilcisi arkadaşımız Utku Çakırözer’e verdiği demeçte de görülüyordu “Halkta artık ‘özellikle İstanbul ÖYM’lerine giden mutlaka tutuklanır’ algısı doğdu. Tutuklulukların uzun sürdüğü inancı çok yaygın. Bazı dini grupların mahkemeler üzerinde etkin olduğu iddiası da yoğun biçimde speküle ediliyor... Bu algılar yargıya güveni her geçen gün zedelemekte.”</p>

      <p class="paragraf">2014 Ağustosu’nda “Paralel yapı” soruşturmasında casusluk suçlamasına konu olan, Başbakan’ın ofisine “böcek” yerleştirilmesinin tarihi Ekim 2011’di. Böcekler, 2012 Şubatı’nda bulunmuştu. Ama RTE iktidarı ve yandaş medya böcek olayını 2012 Aralık ayında birden alevlendirdi, çünkü iki iktidar yapısı arasında savaş, siyasi hesaplaşma artıyordu. Böcek olayının afişe edilmesinden hemen sonra, Cemaat’in yazarları ile AKP yazarları arasında giderek sertleşen, birbirlerini teşhir eden yazıların artması ve dozunun şiddetlenmesi, ciddi bir hesaplaşmanın işaretlerini veriyordu:</p>

      <p class="paragraf">İktidar ortakları arasında ciddi bir çözülme ve dağılma süreci yaşanıyor. Hayır, bu hesaplaşma sanki salt teşhirle sınırlı kalacak gibi gözükmüyor. “Böcek” olayı ile birleştirildiğinde, <span class="char-style-override-12">iş mahkemeye bile varabilir</span>!.. Durum zor. Böcek olayının bir “CIA” işi mi, Cemaat işi mi, yoksa her ikisinin karışımı bir iş mi, AKP’nin mağduru oynaması mı... Her neyse... İş mahkemede defter dürmeye gelir mi... Neden olmasın...”<span class="dipp char-style-override-13" style="font-size:0.82em;"><a class="footnote-link" href="#footnote-225-179" id="footnote-225-179-backlink">179</a></span></p>

      <p class="paragraf">Evet, iş mahkemeye düşecek ve 2014 Ağustosu’nda “paralel yapı” diye isimlendirilen polisler bu olaydan dolayı casusluktan yargılanmaya başlanacaktı.</p>

      <p class="paragraf">17 ve 25 Aralık 2013 Yolsuzluk ve Rüşvet operasyonlarıyla Cemaat ile RTE iktidarı arasında başlayan yeni dönemin anahtar sözcüğü olan “paralel yapı”yla mücadele dönemini, “Üçüncü Büyük Hamle” olarak ileri bölümde ele alacağız ve son sözle kitabı bitireceğiz.</p>

      <p class="paragraf">Ama şimdi bir siyasi parti faaliyet odağı ve iktidara ele geçirme araçları olarak: <span class="char-style-override-12">Büyük bir medya gücü yaratma</span> konusuna kısaca değinelim... Bu kadar dev ve güçlü bir medyaya, bir dini hizmet cemaatinin neden ihtiyacı olsun?</p>

      <p class="arabaslik-sol">7- Toplumu ve İktidarı Kontrol Mekanizması Olarak Medya Gücü Yaratma Politikası: Gazeteler ve Televizyonlar, Toplumun Her Kesiminde Etkin İnsanlarla İlişki ve Devşirme</p>

      <p class="paragraf">Her türlü kuruluşun toplumda etkinliğini kanıtlamak, artırmak, geniş farkındalık yaratmak için, basın yayın faaliyetinde bulunması demokratik bir haktır. Buna da herhangi bir engel yoktur. Şüphesiz bu hak dini cemaatler için de söz konusudur. Geçmişte mesela Işıkçılar olarak nitelenen Cemaat’in gazetesi vardır. Bugün de, Fethullah Gülen Cemaati’ne kıyasla küçük kalmış cemaatlerin küçük günlük gazeteleri var mıdır, bilmiyorum; önemli de değil, çünkü varsa bile etkileri en alt düzeydedir, çünkü günlük gazete büyük mali güç ister. Ama pek çok dini kuruluşun çeşitli döngülerde yayımlanan dergilerine rastlanmaktadır. Ama günümüzde çoğunun elektronik ortamda yayın faaliyetleri vardır.</p>

      <p class="paragraf">Ama bugüne kadar Türkiye Cumhuriyeti tarihinde hiç görülmemiş ölçekte, en büyük medya devleriyle, Doğan Holding, iktidarın “havuz medyasının” toplamıyla ve Ciner Holding’in yayın kuruluşlarıyla yarışacak, hatta bunların pek çoğunu geride bırakacak ölçekte yayın / medya faaliyetini sürdüren bir cemaat görülmemişti.</p>

      <p class="paragraf">Tabii Fethullah Gülen Cemaati’nin medya gücünden bahsediyoruz.</p>

      <p class="paragraf">Başlıca aylık düşünce dergileri <span class="char-style-override-2">Sızıntı</span> iken, bugün bunun yanısıra, gazeteleri, dergileri, televizyonlarıyla adeta dünya çapında, ağırlıklı olarak haber ve siyasi nitelikli bir medya devi var karşımızda.</p>

      <p class="paragraf"><span class="char-style-override-2">Zaman</span> gazetesi 1990’larda Cemaat tarafından devralındı, bayilerde tek tek müşteri satışı 25-30 binlerde olmasına rağmen, kurdukları özel dağıtım ve sponsor mekanizmaları ile 1 milyon civarında bir kitleye ulaştırılıyor. Cemaat’in “Amiral Gemisi” sayılan <span class="char-style-override-2">Zaman</span> gazetesi, baktığınızda “entelektüel içeriği ve niteliği” hayli yüksek, yani geniş kitleler tarafından okunurluğu hayli düşük bir gazete... Bu kadar yüksek tirajlı bu gazete, şüphesiz ki Batı’da ilanla kendini finanse eden ve metro önlerinde bedava dağıtıldıkları için metro gazetesi olarak anılan, kolay okunan günlük gazetelerle kıyaslanamaz. Bir bulvar gazetesi değil. Türkiye çapında yaygın ağlarıyla, mahalle mahalle, Cemaat’in bölgelerdeki destekçileri-sponsorları tarafından ana bayilerden toplu alınmakta ve belirlenen işyerlerine, esnafa ve evlere dağıtılmaktadır. Gazetenin ulaştığı yerlerde parasal geri dönüş ne kadardır bilemeyiz, ama örneğin esnaftan aylık aidatlar biçiminde geri dönüşlerin organize edildiği söylenebilir. Herhalde dağıtıldıkları evlerin bazılarından, şüphesiz ki azından, aylık ücretler de alınıyordur. Ama “son okur/kullanıcı”yla 1 milyon dağıtılan gazetenin finanse edilmediği, Cemaat mensuplarının her gün büyük bir parasal harcamayı üstlendikleri ve gazeteyi ayakta tuttukları görülüyor. <span class="char-style-override-2">Zaman</span> gazetesi bazen kampanyalarla 1 milyon 100 bin kadar satışlara ulaşıyor, bu yazıyı yazarken satışına baktığımda, 2014 Eylülü’nün ilk haftasında net satışı, önceki haftaya kıyasla 27 bin düşüşle 906 bin gösteriliyordu, 10 Ekim’de ise 860 bine düşmüştü dağıtım sayısı... Bu durum, iktidarla savaşında güç kaybının işareti; kayıpları sürebilir ve dağıtımı daha aşağılara düşebilir... Tabii, “1 milyon satıyoruz, ülkenin en çok satan gazetesiyiz” havasıyla iyi bir propaganda sürdürmelerine, etkilerini abartmalarına ve Cemaat içi bağı da bu sayede güçlendirdiklerine değinmek gerekir. <span class="char-style-override-2">Today’s Zaman</span> ise bu gazetenin İngilizce yayın organı. Bazı Türk cumhuriyetlerinde de <span class="char-style-override-2">Zaman</span> adında yerel gazeteleri yayımlanıyor.</p>

      <p class="paragraf">Günlük gazete olarak, <span class="char-style-override-2">Zaman</span>’ın yanında, Cemaat’i seven Akın-İpek Grubu’nun günlük medyasını da saymalıyız. <span class="char-style-override-2">Bugün,</span> bu grubun ve Cemaat’in daha rahat okunan gazetesidir ve satışı 130 binlerde gözüküyor. Ama hemen belirtelim ki, bu gazetenin de, yüzde kaçı bilemem, ama Cemaat tarafından toplu alım ve dağıtım ağına dahil olduğu söylenebilir. Tıpkı <span class="char-style-override-2">Taraf</span> gazetesi gibi.</p>

      <p class="paragraf"><span class="char-style-override-2">Taraf</span>’ın, Cemaat’in özellikle operasyonel amaçları için kullandığı görülür. Çoğunlukla liberal- aydın kesimlerin yazar ve yönetici olarak kullanıldığı bu yayın organı, Ordu’ya yönelik operasyonel davaların koçbaşısı olarak hizmet etti. Ahmet Altan- Yasemin Çongar ikilisi ve arkadaşları, bu faaliyette toplumda inandırıcılık rolü oynadı. Ordu’ya, Odatv’ye karşı tezgâhlanan bütün sahtekârlıklar buradan kamuoyuna yayıldı. <span class="char-style-override-2">Zaman</span> gazetesi de, burada basılan Balyoz, Ergenekon vb. gibi büyük davalarla ilişkili büyük haberleri alıp kullanmayı tercih etti, bütün diğer gazeteler gibi... <span class="char-style-override-2">Taraf</span> da, Cemaat’in yayın dağıtım ağının kısmen içinde sayılır. Cemaat-İktidar çatışmasında yeni saf tutmalar oldu, eskiden Cemaat-İktidar destekçisi yazarlar arasında hızla ayrışma oluştu, <span class="char-style-override-2">Taraf</span>’tan “Tayyipçiler” tasfiye edildi ve Cemaat politikaları çerçevesinde yazanlar ve RTE’ye muhalefet yapmaya yönelenler, kaldı. Bir taraf “iktidarca aldatıldık” diye, diğer taraf da “Cemaat bizi aldattı, alet olduk” biçiminde, gerekçeler gösterdiler saf değiştirmelerine. Durmadan aldatılan insanlar; ya o taraftan ya bu taraftan.. Tabii, durumu gözleyenler de “beyinleriniz neredeydi, satılığa mı çıkmıştı” diye sordu.. Cemaat iktidara karşı yayınlarını bu gazetede de –ve başka mecraları da kullanarak- sürdürüyor.<span class="dipp char-style-override-13" style="font-size:0.82em;"><a class="footnote-link" href="#footnote-225-180" id="footnote-225-180-backlink">180</a></span></p>

      <p class="paragraf">Cemaat’in en önemli haftalık siyasi haber dergisi <span class="char-style-override-2">Aksiyon</span>’u analım ve tabii yaygın televizyon ağlarını anımsatalım: Samanyolu Haber, Samanyolu TV... Çocuklar dahil toplumun çeşitli kesimlerine yönelik televizyon yayınlarını yaygın olarak sürdürdüklerini görüyoruz. Örneğin Mehtap TV, Ebru TV Avrupa, Hira TV, Irmak TV, Yumurcak TV, son zamanlarda kurdukları Kürtçe Dünya TV, MC TV, Samanyolu Avrupa, Samanyolu Amerika, Samanyolu Afrika, Hilal TV, Küre TV, Hazar TV... Bunların önemli bölümü ulusal yayında. Ayrıca Shopping TV’leri (alış veriş kanalları) da mevcut.. Ve kimbilir yerel ölçeklerde kaç yayın... Çok sayıda –en az beş- radyoları var. Ülkenin AA ile yarışan en yaygın haber ajanslarından Cihan Haber Ajansı’nı da ekleyelim. Kanaltürk ve BugünTV, <span class="char-style-override-2">Bugün</span> gazetesinin sahibi Koza Grubu’na ait, Akın İpek’in.. Bunların yanısıra çok sayıda internet sitesini de unutmayalım.</p>

      <p class="paragraf">Tabii Cemaat’in medyadaki kadrolarından bazıları, AA ve TRT’de de bulunuyor. Hatta diğer medya kuruluşlarında da.</p>

      <p class="arabaslik-sol">Bu Büyük Güç Niye?</p>

      <p class="paragraf">Evet soruyu soralım... Bir Cemaat neden bu kadar yaygın bir medya ağına sahip olmayı ister? Çünkü, bu medya ağının, kendi kendini yani yayın faaliyetleriyle finanse edildiğini söylemek mümkün değil. Sadece bir TV platformunda, mesela Digitürk’te yer almanın maliyetinin bile yıllık 400-500 bin TL olduğunu düşünürsek, muazzam kadrolar, yazarlar, telifli açık oturumlar vb... Bu muazzam yayın gücünün, Cemaat’in, en masum yaklaşımla, iş piyasasındaki, yani ekonomi ve ticaretteki büyük destekçileri sayesinde ayakta tutulduğunu görürüz. Yıllık yüz milyonlarca lira, sadece Türkiye değil dünya çapında bir yayın faaliyetine akıtılıyor.</p>

      <p class="paragraf">Mesela bu büyük parasal güç, yoksullukla mücadeleye, ülkenin ekonomik gelişmesine katkı ve iş olanaklarının yaratılması için yatırımlara harcanmıyor. Aslında kendilerine politik duruma göre arada sırada yakıştırdıkları “Hizmet hareketi” adı, bu maddi güçlerini tamamen sosyal faaliyetlere harcamalarını gerektirir. Ama bu yok, ya ne var? Büyük ve dünya çapında bir siyasi medya faaliyeti.. Bu medyanın kısmen de olsa Gülen Cemaati’nin propagandasına ve bu anlamda dini faaliyete yönelik olduğunu söyleseniz bile inandırıcı olmaz, çünkü bu amaçlar için bir iki medya ortamı yeter de artar bile!</p>

      <p class="paragraf">Karşımızda büyük bir siyasi medya faaliyeti ve gücü bulunuyor. Haber kanallarında siyasi açık oturumlar ve gazetelerinde yazıp çizen siyasi zevata ayırdıkları yerlere baktığınızda, “hizmet”in neye yöneldiğinin net bir fotoğrafını görüntülüyor. Eski bir slogan vardır, arada sırada unutulur, hatırlatalım: Siyaset, tüm çalışmaların can damarıdır! Siyaset varsa, iktidar ve yönetim hedefi-amacı söz konusudur.</p>

      <p class="arabaslik-sol">Cemaat Medyası: “Düşmanı Siyasal İmha” Etmeye Bir Örnek</p>

      <p class="paragraf">Cemaat, medyasını iktidar mücadelesinde müthiş ve etkin bir araç olarak kullandı ve kullanıyor. Amansız bir “silah” dersek, belki daha iyi anlaşılır! AKP iktidarının müttefiki duruma geldiklerinden, devlet içinde çeşitli erkleri kontrol etmeye başladıklarından beri bunu net olarak görüyoruz.</p>

      <p class="paragraf">Önceki bölümlerde bahsettiğimiz, “ilk büyük Cemaat operasyonu” olarak nitelendirilebilecek Van Üniversitesi Rektörü Yücel Aşkın olayı üzerine örneğin olayın başından itibaren <span class="char-style-override-2">Zaman</span> gazetesinin yayınlarını incelediğimde, Aşkın’ın nasıl önceden mahkûm edildiğini, suçlu ilan edildiğini ve davanın sürekli olarak gündemde tutulduğunu görüyorum. Mesela normal ceza mahkemesinin Aşkın lehine kararları bile, mahkeme adeta suçlanarak veriliyor, “Yücel Aşkın hakkında keşif yine yapılmadı” diye suçlama yapılıyor. Haberlere bakın: “Rektör Yücel Aşkın, Smith Wesson tabancayla dolaşıyor... Dedesinin Ermeni olduğuna ilişkin Yücel Aşkın’dan ilginç itiraf: Dedelerimiz, Primat... Çete suçundan yargılanan Aşkın CHP’ye minnettar... Rektör çete kurup fişleme yaptı, YÖK göz yumdu.. Yücel Aşkın’a yine mahkeme yolu gözüktü...”</p>

      <p class="paragraf">Böyle neredeyse yüzlerce haber diyeceğim... Ve 2009’da bile “Yücel Aşkın Ergenekonculardan ödül almıştı” diye haber yapıyor <span class="char-style-override-2">Zaman</span> gazetesi. Bu olayda sadece bir Cemaat gazetesinden bahsediyorum. Cemaat’in televizyonlarının olayı nasıl kasıtlı ve öldürücü verdiğini tahmin edebilirsiniz. Cemaat medyası, tümüyle olaya odaklandı ve kamuoyu yaratarak mahkûmiyete oynadı.</p>

      <p class="paragraf">Sonuçta Aşkın tüm suçlamalardan beraat etti... Ama hayatlar karardı, Üniversite Genel Sekreteri dayanamayarak hapishanede intihar etti. Ve sonuçta Van 100. Yıl Üniversitesi, Cemaat’in ve (iktidarın) tamamen at oynattığı, istemedikleri bilim insanlarının kovulduğu, arınmış bir kuruma dönüştürüldü. Aşkın olayı, başlı başına, daha sonra yapılacak büyük alçaklıkların habercisiydi.</p>

      <p class="paragraf">Araştırmacılar, 2005- 2012 arasında, Aşkın olayına ve Silivri operasyonlarına kadar uzanan bir dizi davada suç yaratma ve bunu medya aracılığıyla kanıtlama, toplumu ve mahkemeleri etkileme ve mahkûmiyet sağlama konusunda, Cemaat (ve müttefik oldukları iktidar) medyasının, medyanın nasıl bir karalama ve yalan yayma ve rakiplerinin defterini dürme amacına yönelik kullanıldığını, somut olarak sergileyen çalışmalar yapacaklardır.</p>

      <p class="paragraf">Rüşvet ve yolsuzluk operasyonlarından sonra (17-25 Aralık 2013 ve sonrası), bu kez bu medya gücünün, kapışan taraflara karşı yine hem de en amansız bir şekilde kullanıldığını görecektik.. Ama bu aşamada, Cemaat medyası, iktidarın rüşvet ve yolsuzluklarını sergilerken doğruları savunacak, iktidar medyası ise Cemaat’i mahvetmek için yalan dahil her türlü aracı devreye sokacaktı..</p>

      <p class="paragraf">Cemaat medyasının, özellikle Balyoz (ve Ergenekon) davalarında kamuoyunu yanıltıcı yaygın yayınını, en iyi sergileyen, bilimsel bir titizlikle bütün yalanlarını ortaya çıkartan ilk ve en önemli çalışma olarak, Pınar Doğan ve Dani Rodrik’in <span class="char-style-override-2">Yargı, Cemaat ve Bir Darbe Kurgusunun İç Yüzü</span> başlıklı kitabını burada anmalıyız<span class="dipp char-style-override-13" style="font-size:0.82em;"><a class="footnote-link" href="#footnote-225-181" id="footnote-225-181-backlink">181</a></span></p>

      <p class="paragraf">Özellikle kitabın “Balyoz’un Medya Safhası” başlıklı bölümünde medyanın, yani burada <span class="char-style-override-2">Taraf</span>’ın sahtekârca yayınına salt bir iki örnekle yer verilmesine rağmen, kitabın bütününde Cemaat medyasının yaygın provokasyonları, sahteciliklere nasıl sahip çıktıkları ve ortaya çıkan gerçekleri nasıl örtbas etmeye çalıştıkları belgelerle anlatılıyor. Tabii Pınar Doğan ve Dani Rodrik’in “Balyoz Davası ve Gerçekler” adlı sitesi<span class="dipp char-style-override-13" style="font-size:0.82em;"><a class="footnote-link" href="#footnote-225-182" id="footnote-225-182-backlink">182</a></span> <span class="char-style-override-2">Zaman, Bugün, Taraf</span> vb. gibi Cemaat gazetelerinin, herkesi mahkûm ettirmek için yaptıkları, medya tarihine kara leke olarak geçecek yayınlarının, yorumlarının örnekleriyle doludur. Bu sitede, Ali Bayramoğlu gibi “AKP’li düşünür” yazarlardan tutun, yalanı paylaşan ve yayanlar boy gösterirler! Sitedeki başlıkları tarayın: Medya yalanları, medya gerçekleri, Cemaat, sahte belge çetesinin hatalarına örnekler, sözde liberal demokratlar... Gülen Cemaati’nin <span class="char-style-override-2">Pravda</span>’sı <span class="char-style-override-2">Zaman</span> gazetesi... Tabii, Cemaat’in internet medyasının günlerce yaptıkları yalan yayınları izlemek ne mümkün! Özellikle de Cemaat’in “Amiral Gemisi” <span class="char-style-override-2">Zaman</span>’ın “Amiral Yalanları”, bu sitenin bütününde, bu arada yalan çıkmış yalanları tekrar tekrar ısıtıp gerçekmiş gibi piyasa sürmesini ele alan kısımlarında izlenebilir.<span class="dipp char-style-override-13" style="font-size:0.82em;"><a class="footnote-link" href="#footnote-225-183" id="footnote-225-183-backlink">183</a></span></p>

      <p class="arabaslik-sol">Yalan Yayınlara Bir Örnek</p>

      <p class="paragraf">Siteden, örnek olsun diye bir bölüm alıyorum:</p>

      <p class="paragraf">Zaman gazetesi bugün üçüncü keredir Balyoz belgelerinin imzalı orijinallerinin Genelkurmay ve Hava Kuvvetleri tarafından Mahkemeye gönderildiğini, böylece Donanma Komutanlığı’nda ele geçirilen Balyoz belgelerin çoğunun gerçek olduğunun ortaya çıktığını “haber” yapıyor.</p>

      <p class="paragraf">Zaman’ın bu konudaki ilk haberini takiben, haberin doğru olmadığını, Balyoz planlarının imzasız dijital belgeler olduğunu, mahkemeye gönderilen belgelerin ise Eskişehir’de “bulunan” flash bellekte&nbsp;taranmış olarak kayıtlı bir takım istihbarat belgeleri olduğunu yazmış, hem mahkemeye gelen yanıt ve belgeleri, hem de bu belgelerin flash bellekteki kayıtlı isimlerini bloğumuza koymuştuk. Orhan Bursalı, Cumhuriyet’teki bugünkü yazısında<span class="dipp char-style-override-13" style="font-size:0.82em;"><a class="footnote-link" href="#footnote-225-184" id="footnote-225-184-backlink">184</a></span> soruyor:</p>

      <p class="paragraf">“Şimdi son kullanıcıya bir milyona yakın bedava dağıtılan bu basılı kâğıt, bir ay önce yanlış ve sahte olduğu belgelenmiş konuyu yeniden ısıtıp manşetine çekiyor... Göksel Genç isimli birinin imzasıyla “Genelkurmay Başkanlığı’nın İstanbul 10. Ağır Ceza Mahkemesi’ne gönderdiği orijinal belgeler, Balyoz delillerinin sahte olduğu iddialarını çürüttü” diye, bir aylık kokmuş pilavı yeniden ısıtıp millete yedirmeye çalışıyor. Neden?”</p>

      <p class="paragraf">Zaman, neden en baştan beri Balyoz ve benzeri davalarda dezenformasyon makinası olarak çalışıyorsa; örneğin, neden Balyoz belgelerinden yaptığı alıntıda sahtecilik emaresini sansürlüyorsa; neden belgelerde olmayan imzaların gerçekliğinin TÜBİTAK’ın olmayan raporuyla onaylandığını hem de defalarca “haber” yapıyorsa; neden Balyoz CD’sinin üzerindeki (makine ürünü) yazıların sanık Süha Tanyeri’ye ait olduğunu uyduruyorsa; neden Balyoz darbe planı gerçekleştiği taktirde Dani’nin ekonomi bakanı olacağını hayal ediyorsa; neden gazetenin başyazarı, Teğmen Çelebi’nin telefonuna Emniyet’te yükleme yapıldığını – belgelenmiş olmasına rağmen – okuyucusunun gözünün içine baka baka inkar ediyorsa, bu yalan haberini aynı nedenle&nbsp;iki kere daha ısıtıp ilk sayfasına taşıyor...</p>

      <p class="bos"/>

      <p class="paragraf">Burada, kitabın çerçevesini aşacağı için, Balyoz, Ergenekon, Odatv ve benzerleri davalarda Cemaat medyasının yalanlarına “belgesel” olarak girmiyoruz. Cemaat’in (ve tabii ki iktidarın) medyasının, politik amaçlarına ulaşmak için, nasıl kamuoyunu aldatıcı yayınlarıyla dolu olduğunun altını çizmek istiyoruz sadece.</p>

      <p class="paragraf">Peki neden? Cemaat medyası, neden yıllarca yalan yazdı, gerçekleri inkâr etti, suçsuz insanların hapse tıkılmasına ceza almasına ve mahkûm edilmesine aracılık ve yardım etti?</p>

      <p class="paragraf">Bir dini cemaatin “topluma hizmet”yle bunun ilgisini, birileri bize açıklasın. Burada açık ve net, <span class="char-style-override-12">Gülen Siyasi Partisi</span>’nin, oluşturduğu ve inşa ettiği müthiş medya gücüyle, siyasi amaçlarına, iktidar hedeflerine, önüne çıkacak bütün engelleri yakıp yıkarak ulaşmak için gösterdiği çabayı görüyoruz.</p>

      <p class="paragraf">Medya, Cemaat’in vurucu gücü olarak kuruldu ve kullanıldı. Kullanışlı liberal aptalların hepsi, bu gerçeğe gözlerini kapaya kapaya, kendilerini de okyanusun sularına attılar. Kısa süreli çıkarlar, insanları ne hallere sokuyor!</p>

      <p class="paragraf">Burada bir kez daha yazalım: Cemaat’in dinle ilişkisi, adeta, kendi örgütlerini iktidara taşımaya elverişli olduğu kadardır. Medyası da bu amaca hizmet için vardır.</p>

      <p class="bos"/>

      <p class="paragraf">Gülen Hareketi’nin bir “dinsel amaçlı hizmet kurumu”ndan çok, toplumda “siyasi politikalar geliştirme ve uygulama” örgütü olarak nasıl çalıştığına bir başka açıdan bakacağız: Toplumda politika geliştirme aracı olarak Gülen Partisi!</p>

      <p class="arabaslik-sol">8- Toplumda Politika Geliştirme Aracı Olarak Gülen Partisi!</p>

      <p class="paragraf">1990’lı yıllar... Bir genç akademisyen arkadaşımızın ailesi dehşet içinde. Malı mülkü yerinde baba, neredeyse tüm mal varlığını adım adım Cemaat’e devrediyor, bağışlıyor. Anne ve iki yetişkin evlat bir eve tıkılmış, paraları iyice azaltılmış, işyeri yüzlerine kapatılmış... Özel okulda okuyan genç çocuk sıkıntıda. Açmazdalar... Aile dağılmış durumda, sürekli kavga, terk edilen anne ve büyük mutsuzluklar. Baba en sonunda evi terk edip taşınıyor.</p>

      <p class="paragraf">Neyse, bugün hepsi hayatlarını kurmuş ve eski mutsuz günlerini kendi çabalarıyla aşmış durumdalar. Şüphesiz gazeteci olarak izliyorum, konuşuyorum ve soruyorum, nedir babayı dört taraftan saran, ailesini dağıttıran bu güç? Bu Cemaat ve düşünce nasıl oluyor da insanlar üzerinde bu etkiyi yapıyor?</p>

      <p class="paragraf">Derken, gençliğime gidiyorum. Hiçbir şeyi umursamadığımız, geçmişimizle ilgili her şeyi yaktığımız, bir lokma bir hırka (bu kez dinci değil devrimci düşünceyle) yaşamayı, yoksul halk gibi yaşayıp davranmayı ilke edindiğimiz, elimizdeki fazla parayı “örgüte” bağışladığımız günleri anımsıyorum. İşte düşüncenin, ideolojinin gücü!</p>

      <p class="paragraf">Fethullah Gülen, şüphesiz düşüncesiyle, projesiyle, hitabetiyle inandırmış insanları.</p>

      <p class="paragraf">Cemaat’in devşirdiği genç öğrenciler ve onların giderek toplumun en yaygın kurumlarında çalışmalara başlamaları.</p>

      <p class="paragraf">Vaazlarıyla etkilediği dinleyiciler... Özel vaaz ve konuşmalarıyla etkilediği iş çevreleri. Vaatleri: Altın Nesil.. “Kurtuluşumuz Altın Nesil yetiştirmekle mümkün”. Gençleri en iyi şekilde yetiştirmek (tabii Cemaat aidiyetiyle) ve toplumu onlarla yeniden biçimlendirmek ve yönetmek... Giderek Türkiye’yi yıldız yapmak, bunun ötesinde de dünyaya yeni bir İslami düzenin öneğini vermek ve dünyayı da şekillendirmek.</p>

      <p class="paragraf">Hedef büyük, Hoca’nın vaatleri, Türkiye’nin siyasi çıkmazı içinde ezilmiş ve çıkış arayan insanlar için ciddi bir umut ışığı gibi görünüyor. Üstelik dinsel bir temelde, İslamın yeni bir yorumu inancıyla ve güvencesiyle... İslam, eğitim ve Altın Nesil bir gençlik! Dinleyen parasını veriyor, yardımını yapıyor, gelirinin yüzdesini düzenli teslim ediyor. Genişleyen bir iş çevresi, ekonomi çevresi, ticaret çevresi... Bunların da etkiledikleri kendi çevreleri. Halka halka büyüyen bir cemaat ve artan zenginlik. Tüccar para kazanıyor, gidiyor dünyanın bir köşesinde okul açıyor. Bu bir adım, giderek yaygınlaşan, derinleşen, yerleştiği ülkelerde aralanan yeni ticaret kapıları...</p>

      <p class="paragraf">Ekonomideki cemaatçi işadamları irili ufaklı ve dernek-federasyon-konfederasyon olarak örgütlüler. 1990’ların başlarında Gülen’in direktifiyle dernekleşen Cemaatçi tüccar ve sanayiciler, bölge bölge bir araya gelerek yedi federasyon oluşturdular sonra da 2005 yılında konfederal yapı olarak TUSKON’u, yani&nbsp; Türkiye İşadamları ve Sanayiciler Konfederasyonu’nu kurdular. Türkiye genelinde, 80 ilde 202 işadamı derneği, TUSKON’un çatısı altında faaliyet gösteriyor.</p>

      <p class="paragraf">Cemaatçi işadamı profili, 1990’larda Erbakan’ın kurdurduğu MÜSİAD’ta&nbsp; örgütlenen “Milli Görüşçü” işadamı profilinden farklıydı. Neoliberalizmi benimsemiş, küreselleşmeci, dünya kapitalizmiyle, AB ile &nbsp;bütünleşmeye açık ve yatkın bir işadamı profili çiziyordu Cemaatçiler. AKP iktidarıyla beraber, dış kaynak girişinin hızlanmasıyla büyüyen ekonominin her kulvarından nasiplendiler.<span class="dipp char-style-override-13" style="font-size:0.82em;"><a class="footnote-link" href="#footnote-225-185" id="footnote-225-185-backlink">185</a></span></p>

      <p class="bos"/>

      <p class="paragraf">Ve uçuşan servetler... Gülen’in kurduğu ve 25 milyar mı, 50 milyar mı, yoksa 100 milyar mı, herkesin kestirimlerini birbiriyle<br/>
      ilgisiz miktarlarda ortaya attığı, Cemaat’in istediği gibi harcayabileceği bir Dolar İmparatorluğu’ndan bahsedilmektedir.</p>

      <p class="paragraf">MİT’e ait olduğu iddia edilen ve MİT’in “aleyhimize faaliyet için böyle bir rapor hazırlandı, hepsi hayal ürünü” açıklamasını yaptığı ama yayına da izin verildiği görünen bir rapora göre, Cemaat’in 150 milyar dolar sermaye gücü var.<span class="dipp char-style-override-13" style="font-size:0.82em;"><a class="footnote-link" href="#footnote-225-186" id="footnote-225-186-backlink">186</a></span> Cemaat’i destekleyen şirket sayısı, 65’i büyük toplam 700. Rapor, Recep Tayyip Erdoğan’ın talimatıyla hazırlanmış. Bu şirketlerin yıllık iş hacmi 7 milyar dolar imiş. Cemaat’in kurmayları hakkında dosya hazırlanmış. İddialara göre, dört politikacı, beş TSK mensubu, 173 Emniyet ve 23 MİT mensubu Cemaat’in kurmayları arasında. Fethullah Gülen’in kendisine ait herkul.org sitesinde yaptığı konuşmaların incelendiği anlaşılıyor. Gülen’in bu konuşmaları “devlete meydan okuma” olarak rapor ediliyor. Cemaat’in yönetici kadrosu çerçevesinde 4800 kişi takibe alındı. “Cemaat’in Kurmayları” olduğu tespit edilen, dördü politikacı 2314’ü işadamı, 171’i eski ülkücü, beşi TSK mensubu, 173’ü Emniyet mensubu, 47’si din adamı ve 23’ü MİT mensubu olan isimler hakkında dosyalar var.</p>

      <p class="arabaslik-sol">Fikrin Gerçekleşmesinde, Para Bir Numaralı Alet!</p>

      <p class="paragraf">Bir başka haber-yoruma göre ise, Cemaat’in 25 milyar dolarlık bir gücü var. Yani para miktarı bol keseden havada uçuşuyor:</p>

      <p class="paragraf">Gülen cemaati gibi lobiler, think-tank’lerden Kongre’ye her yerde varlığını gösterir...2000’li yıllardan itibaren Washington’da varlığını hissettirmeye başlayan Gülen Hareketi... kendi yapısını kurmuştur. ABD başkentinde para her kapıyı olmasa da birçok kapıyı açar. Jane’s Defense Weekly tarafından toplam gücü 25 milyar dolar olarak tanımlanan Gülen Cemaati’nin Washington’daki hızlı yükselişini de biraz maddi güç, biraz da koordineli organizasyon gücüyle açıklamak mümkün. Washington’da cemaati doğrudan temsil eden iki aktif think-tank var. Rumi Forum ve Hareket’e bağlı işadamlarının kurduğu TUSCON. Bu iki kurum.. Kongre üyelerinin seçim kampanyalarına maddi yardımda bulunur, gün olur Kongre’de çalışan ve “staffer” denilen kadrolu memurları bedava Türkiye gezisine getirir... New York merkezli New York Cultural Center da zaman zaman bu çabalarda katkı sağlar.<span class="dipp char-style-override-13" style="font-size:0.82em;"><a class="footnote-link" href="#footnote-225-187" id="footnote-225-187-backlink">187</a></span></p>

      <p class="paragraf">Paralar havada uçuşuyor dedik, eğer bir fikriniz, bir plan-programınız ve hedefiniz varsa, para bir numaralı alettir! Silahtan da öte! Para ile fikri buluşturdunuz mu, Cemaat gibi hedeflerinize yürümek için uygun ortamları kolay yaratabilirsiniz. Yukarıdaki alıntıda, aslında tamamının siyasi araç olduğunu rahatça söyleyebileceğimiz “lobici” cemaat kurum ve kuruluşların adı geçiyordu ki, bu isimlere daha önceki bölümlerde de rasladınız. Bu Cemaat lobileri dediğimiz kurumların yüksek randımanlı çalışmaları ancak bol keseden harcamayla mümkündür. ABD’de para, güç ve iktidar demektir..</p>

      <p class="paragraf">Fethullan Gülen, davası için paranın ne büyük önem taşıdığını, daha ilk adımı attığında biliyordu ve zaman içinde çevresindeki adamlarına verdiği en önemli mesajın “ticaret yapın- para kazanın” olduğu yazıldı. Dolayısıyla Cemaat kasalarına büyük paralar aktı, şirketler, bankalar, okullar, dershaneler, büyük medya vb. kuruldu.</p>

      <p class="arabaslik-sol">Siyaset Üretme Aracı Olarak Abant Platformu</p>

      <p class="paragraf">Araçlardan biri de ülkemizde 1998’de Cemaat tarafından kurulan <span class="char-style-override-12">Abant Platformu</span>’dur. Platformu, Cemaat’in adeta resmi tek temsilcisi-sözcüsü konumunda bulunan, onursal başkanlığını Gülen’in yaptığı <span class="char-style-override-12">Gazeteciler ve Yazarlar Vakfı</span> desteklemekte, organize etmektedir. Abant Platformu bugüne kadar 33 toplantı düzenlemiş. Toplantılara genellikle Cemaat’le doğrudan ilişkisi olsun olmasın, ama Cemaat’e uzak durmayan akademisyenler, yazarlar, gazeteciler, politikacılar vb. çağrılıyor. Amacına bakıyoruz: “Birlikte yaşama kültürü oluşturmak, Ulusal ve uluslararası sorunların üzerine cesaretle yürüyebilmek.. Tüm toplum katmanlarından insanların karşılıklı önyargılardan kurtulmalarına katkı sağlamak ve bir ortak akıl, ortak payda ve diyalog ortamı oluşturmak.. Tüm dünyanın örnek aldığı bir makul çözüm platformu olmak”.</p>

      <p class="paragraf">Bu “çalışma grubu” kültürel ve siyasal nitelikli bütün konuları gündemine alabiliyor, “yerel bir platform olmasına karşın, uluslararası programlar” düzenleyen “aydınlar için bir kavşak noktası” ilan ediliyor.</p>

      <p class="paragraf">Bazı konuları: “Kapsayıcı Demokrasi ve İnsan Onuru, Türkiye Üzerine Farklı Bakışlar, Arap Baharı’ndan Sonra Ortadoğu, 12 Haziran Seçim Sonuçları Değerlendirmesi, Yeni Dönem, Yeni Anayasa”. 2014 Haziranı’nda yapılan 33. Toplantı konusu “Türkiye’nin Yönü”ydü. Toplantılar bazen ABD’de bile yapılabiliyor, her toplantı bir bildiriyle sona eriyor.</p>

      <p class="paragraf">Abant Toplantıları, tamamen Cemaat’in finansörlüğünde gerçekleşiyor. Toplantı konularının seçiminde genellikle Cemaat’in o dönemdeki siyasi ihtiyaçlarının dikkate alındığına ilişkin epey ipuçları bulabilirsiniz. Bu toplantılar da genellikle Cemaat’in bir tür “fikir lobisi”, “aydın kesim içinde yayılmak lobisi”, çok daha geniş bir bakışla, toplum içinde meşruiyet oluşturma ve yaygınlaştırma lobisi tabii toplumsal sorunlar üzerine açıklanan ortak görüşleri paylaşma lobisi olarak görev yapıyor. Toplantılara katılanların genellikle “benzer nitelikte kişiler” olduğu görülüyor. Ama Cemaat ile ilişkisi olmayanlar da toplantıya davet ediliyor. 2010 Anayasa Referandumu’nda “<span class="char-style-override-2">yetmez ama evet</span>” özellikleriyle öne çıkmış ve toplumda yönlendirici görev üstlenmiş şahsiyetleri de görebiliyorsunuz tabii. Son toplantıya katılanların büyük çoğunluğu, AKP ile büyük kapışmadan sonra iktidara karşı tutum alanlardan oluşuyordu.</p>

      <p class="paragraf">Cemaat, bütün bu toplumsal ve siyaset odaklı çalışmalarıyla etki gücünü artırmak için önemli parasal kaynaklarını seferber ediyor.<span class="dipp char-style-override-13" style="font-size:0.82em;"><a class="footnote-link" href="#footnote-225-188" id="footnote-225-188-backlink">188</a></span></p>

      <p class="paragraf">Bütün siyasal ve toplumsal faaliyetlerin, Pensilvanya’daki karargâhında, sadece liderlerinin değil bütün yanındakilerin de başlarında beyaz takke bulunan bir dinsel kökenli cemaatinin sıradan ve politika dışı “hizmet” işleri olduğunu mu söyleyeceğiz?!</p>

      <p class="paragraf">Evet, devlet içinde kadrolaşmalarına başka açıdan bakıp, sona gidelim.. <span class="char-style-override-12">Devlet bürokrasisine yerleşme, neden?</span></p>

      <p class="arabaslik-sol">9- Bir İktidar Odağı Olarak Devlet Bürokrasisi ve Cemaat</p>

      <p class="paragraf">Devlet, tepeden tırnağa toplumu her noktada her açıdan her konuda kucaklayan veya denetleyen bir aygıt. Şüphesiz “devleti ele geçirme” çok geniş bir kavram. Bunu ancak Hitler yapabilmişti, onun kadar başarılı olmamak kaydıyla, Mussolini, yani faşist rejimler ve liderler bu hedefe ulaşabildi. Hitler 1933’den itibaren çok kısa sürede devletin tüm organlarını değiştirmiş ve kendisine tabi kılmıştı. Veya, devleti, tüm çalışanları ve kurumları ve organlarıyla birlikte, SS- SA gibi silahlı yarı silahlı- gizli / açık şiddet ve cinayet örgütlerinin denetimi altında tutmuştu. Herkes, istemese de devlette “Heil Hitler” demek zorundaydı.</p>

      <p class="paragraf">Çok yaygın bir örgütlenme olan devleti bütünüyle kontrol pek mümkün değil. Ama can alıcı bütün kilit noktalarına yerleşirseniz, devleti kendi amaçlarınız doğrultusunda denetlersiniz. Zaten Cemaat denen örgütlenme de, bunu yapıyor. Buraya kadar olan anlatımlarımızdan, devletin en önemli denetim mekanizmaları olan polis-emniyet-istihbarat, yargı alanlarına baştan beri yoğunlaştıkları görülüyor. Buraların, siyasetin de belirlendiği veya siyasetin de yeniden biçimlendirildiği, tasarlandığı, siyasi rakiplerinize karşı mücadele sürdüreceğiniz alanlar olduğunu söyledik. 10 yıldır yaşadığımız pratik, zaten bunu net olarak ortaya koyuyor, gören gözlerden saklanabilecek tarafı yok.</p>

      <p class="paragraf">Cemaat açısından, yukarıda saydığımız can alıcı noktaların dışında, şüphesiz ki, kaymakamlık, valilik gibi devletin hem temsil edildiği, hem yaptırım hem mali gücü olan makamların da önem taşıdığı açıktır. Zaten Cemaat’in “öğrencilerini” hukuk, idari ve siyaset bilimi gibi, devletin hemen hemen bütün yönetim kadrolarına yerleşebilecekleri alanlarda okumaya teşvik ettiği de bilinen bir gerçektir.</p>

      <p class="paragraf">Mesele sadece kaymakamlıklar valilikler değil. Şüphesiz bürokrasinin hemen yer yerine bilinçli olarak yerleşmek politikası, bu tür organizasyonların genel uygulamalarıdır. Bakanlıklar, bakanlıkların tüm bürokrasisi, genel müdürlüklerden tutun her türlü yönetici kadrolara yerleşmek çok doğaldır. Devlete yerleşmeyi sağlayan sınavlar da kilit noktalardan biridir. Bu kilit noktalarda oturup, soruları kendi adamlarına dağıtmaktan tutun, sözlü sınavlarda adam kayırmaya kadar çeşitli faaliyetleri, kamuoyuna sık sık yansıyan olaylardır.</p>

      <p class="paragraf">Cemaat için yerel projelere-kaynaklara ulaşmak da önem taşıyor. Örneğin devlet kaynaklarından oluşan Sosyal Destek Programı (SODES), 100 milyon TL’nin üzerinde bir bütçeye sahip ve valilikler kanalıyla çeşitli derneklerin sunduğu projelere verilir. Bu destek, Doğu ve Güneydoğu Anadolu’da 25 ili kapsıyor ve kültür, sanat, istihdam gibi alanlarda yoksulluk ve işsizliğin doğurduğu sonuçlarla mücadele edecek sosyal projelere dağıtılıyor. Örneğin Cemaat’in bu bölgelerde kurduğu onlarca dernek vb. aracılığıyla Cemaat projelerine para akıtıldığı ve bu yolla toplum üzerinde etkinliklerini artırdıkları belirtiliyor.<span class="dipp char-style-override-13" style="font-size:0.82em;"><a class="footnote-link" href="#footnote-225-189" id="footnote-225-189-backlink">189</a></span></p>

      <p class="paragraf">Bundan önceki, özellikle Emniyet’te Cemaat örgütlenmesini konu edindiğimiz bölümlerde, devleti yönetenlerin ve özellikle de 12 Eylül 1980’in darbeci askerlerinin ve Süleyman Demirel’den Turgut Özal’a, bu ülkede başbakanlık ve cumhurbaşkanlığı yapmış siyasi liderlerin hemen hepsi, devlet içinde çeşitli cemaatlerin yapılanmasına bir dereceye kadar yardımcı olmuş, göz yummuştu. Örneğin bir zamanların DPT’si dahil, epey sayıda kadro çeşitli cemaat üyelerine tahsis edilmişti. Devlet Planlama Örgütü’nde “takunyalılar” adıyla kamu kayıtlarına geçmiş onlarca isim vardır.</p>

      <p class="paragraf">Söz konusu siyasiler belki biraz gönül bağı içinde olduklarından, bizzat tarikat ve cemaatlerle ilişkileri nedeniyle, ama daha çok seçimlerde aldıkları siyasi destekler nedeniyle, cemaatlere devlet kadrolarını parsellemekte çekinmediler. Siyasi partilerin devlet içindeki kadrolarını da oluşturdular. Burada siyasetle, devletle cemaat ve tarikatlar arasındaki ilişkileri araştırıp yazma gibi bir amacımız yok. Bu konuda çok sayıda makale ve kitap var... Ayrıca devlete, özellikle Milli Eğitim’e egemen kılınan Türk-İslam sentezci görüşün devlet kadrolarını epey istila etmiş durumda olduğu da bilinir. Bugüne kadar cemaatlerin bu faaliyetleri “dozunda”, onlara devlet olanaklarını açan siyasileri zor durumda bırakmayacak ölçüde-düzeyde gerçekleşti denebilir belki. 1960’lar, 70’ler ve 80’lerin gençlik örgütlenmeleri, Milli Türk Talebe Birliği (MTTB), Milli Gençlik Birliği Akıncılar ve vakıf şeklinde örgütlenmiş kurumlardan yüzlerce kadro devlete yerleşmişti ve “siyasilere hizmet” veriyorlardı. Bugün devleti yöneten bürokrat ve<br/>
      siyasilerin geçmişlerinden bahsediyoruz aynı zamanda bunları yazarken... Bu kadrolar devleti yönetiyorlar, siyasete katkıları ve yönlendirmeleri şüphesiz oluyordu, ama genellikle seçilmiş siyasetçilerin emirlerinde iş yapıyorlardı. Bu bakımdan bugün bile devlet kadroları çeşitli tarikatların cemaatlerin adamlarıyla doludur.</p>

      <p class="arabaslik-sol">Tarikat-Cemaat Devletle Hep İç İçe</p>

      <p class="paragraf">Devlet ile tarikat-cemaat ilişkisinin tarihi Osmanlılarda başlar. Bektaşilik, Yeniçerilik, Mevlevilik, Nakşilik, Nurculuk ve kolları, dahası bütün bunlara devlette siyasi örgütlülük sunan Erbakan’ın Milli Görüş’ü... Hepsinin lideri, Hocafendisi, şeyhleri ve müritleri, her zaman Osmanlı devletiyle içe içe oldular. Devlet kimi zaman hepsine, kimi zaman bazılarına kucak açtı. Devlete yerleşmek, orada bir “post” kapmak, daha doğrusu toplumda yaygın deyimiyle “devlete kapılanmak”, “kapağı atmak”, tarikatların de işlevlerinden biriydi.</p>

      <p class="paragraf">Devlet kadrolarına, etkin yerlerine uzanan bu yoldan şüphesiz Fethullah Gülen Cemaati de geçti. Fakat Gülen Cemaati’nin devlet içinde örgütlenmesinin amaç ve hedefleri bütün diğerlerinden farklıydı. 2002’de AKP iktidara gelince, yetişkin ve iyi eğitimli kadrolarıyla, pek çok alanda geniş bir hizmet sundular. İkili arasındaki ilişki katmerleşerek, birbirini destekleyerek, sinerji yaratarak arttı. Devletin tüm kadroları Gülen Cemaati’nin “Altın Nesil” insanlarına açıldı. Valilerden tutun kaymakamlara, Emniyet’e, Yargı’ya ve devletin tüm diğer örgütlerine kadar. Cemaat, <span class="char-style-override-12">Altın Nesil</span>’iyle, AKP zamanında gerçekten <span class="char-style-override-12">Altın Çağı</span>’nı yaşamaya başladı.</p>

      <p class="paragraf">Taa ki RTE ile aralarında “yolsuzluk ve rüşvet / paralel yapı” kapışması çıkıncaya kadar. Derin ve yok edici bu kapışma, RTE’ye, yukarıda sözünü ettiğimiz cemaatlerin ve tarikatların devlet içindeki yapılanmaları konusunda anlayış değişikliği getirecekti ve Cumhurbaşkanlığına adaylık kitapçığında yeni politikasını, doğrudan Cemaat’i kastederek şöyle yazdıracaktı:</p>

      <p class="paragraf">Nasıl devlet din üzerinde tahakküm kuramaz ise, dini topluluklar da devlet ve diğer dini gruplar üzerinde tahakküm kuramaz. Dini istismar eden örgütlerin devlet içinde yapılanmasına, paralel devlet yapıları kurmasına, devletin gücünü kendi çıkarları için kullanmasına elbette izin verilemez.<span class="dipp char-style-override-13" style="font-size:0.82em;"><a class="footnote-link" href="#footnote-225-190" id="footnote-225-190-backlink">190</a></span></p>

      <p class="paragraf">Evet, elimizde Cemaat’in devlet içindeki kadrolaşmasıyla ilgili, şüphesiz rakamsal, oransal, karşılaştırmalı bir istatistiki bilgi veya çalışma yok. Ama bunu en iyi AKP’lilerin kendileri bilir! Veya MİT’in bu konuda bir araştırması dosyalarında, raflarında veya hükümetin –şu an en üste konmuş bir durumda- çekmecelerinde vardır.</p>

      <p class="paragraf">Evet, yavaş yavaş sonuca geliyoruz... Cemaat’in devlet içindeki bu kadrolarıyla neler yapabileceğini şimdiye kadar epey gördük, ama <span class="char-style-override-12">Üçüncü Büyük Atak</span>’larına tüm Türkiye ve dünya tanıklık edecekti..</p>

      <p class="paragraf">Sonuç bölümünde, Gülen Hareketi’nin Türkiye’ye sunduğu “toplum projesi” ve bu amacını gerçekleştirmek için yeni tipte siyasi parti özelliğini, Türkiye’yi yönetme iddiasını toparlayacağız. Ama önce bu derin ve geniş iktidar mücadelesinde Gülen Hareketi’nin 17 ve 25 Şubat Rüşvet ve Yolsuzluk Operasyonu’yla ilgili RTE iktidarına yönelik son atağına ve RTE’nin şiddetli karşı yanıtına bakacağız. Henüz bu sürecin içinde yaşadığımız için, ayrıntılarına fazla girmeden..</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-94-backlink" id="footnote-225-94">94</a> <span>20 Eylül 2010, Bilim ve Siyaset,</span> <span class="char-style-override-2">Cumhuriyet</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-95-backlink" id="footnote-225-95">95</a> <span>Soner Yalçın’ın verdiği listenin ayrıntısına bakınız: sozcu.com.tr/2014/yazarlar/soner-yalcin/gulene-kefil-olanlar-466392/</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-96-backlink" id="footnote-225-96">96</a> <span>Nedim Şener’in daha önce yayımlanmış</span> <span class="char-style-override-2">Ergenekon Belgelerinde Fethullah Gülen ve Cemaat</span> <span>kitabındaki belgelerde bu Rand Corporation raporuna da gönderme var, yeşil kart serüveninin belgelerle öyküsü ve Gülen’e destek verenlerin listesi de var. Oradan öğreniyoruz ki, avukatları mahkemeye sundukları dilekçede Gülen’in siyasi kimliğine de ilk kez vurgu yaptı ve “siyaset ve dini çalışmalar alanında olağanüstü yetenek” (Hiç de yalan değil!) olması nedeniyle vize verilmesini talep etti. Savcılık “Gülen’in Türkiye’de laiklik tartışmalarının içinde bulunduğu, 25 milyar dolarlık bir ekonomik gücü yönettiği ve amacının belirsiz olduğu” iddiasını ileri sürdü. Ama tabii siyasi destek karşısında bu görüşü kabul görmedi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-97-backlink" id="footnote-225-97">97</a> <span>Bkz.:</span> <span class="char-style-override-2">Sızıntı - Wikileaks’te Ünlü Türkler</span><span>,</span> <span>Barış</span> <span>Pehlivan-</span><span>Barış Terkoğlu</span><span>,</span> <span>Kırmızı Kedi</span> <span>yayınları ve</span> <span>www.radikal.com.tr/turkiye/iste_wikileaks_belgelerindeki_fethullah_gulen-1043218</span> <span>O zamanki ABD’nin</span> <span>Ankara</span> <span>Büyükelçisi James Jeffrey, hükümetine Gülen için yöneltilen sorulara şöyle bir açıklama yapmayı öneriyor: “Gülen, Yeşil Kart’ını hükümet kararıyla değil, ABD mahkemelerinin kararıyla aldı... ABD, Bay Gülen’i himaye etmiyor ve kendisinin ABD’de bulunması bir siyasi karara dayanmıyor. Bay Gülen, ABD’de sürekli oturum için başvuruda bulunmuş ve 2008’de sonuçlanan uzun bir hukuki süreç sonunda, Federal Mahkeme’nin, kendisinin çok sayıda yazılı eserin sahibi ve</span> <span>dünya</span> <span>çapında bir dinî örgütün lideri sıfatıyla, ‘olağanüstü yetenekli yabancı’ olarak görülmeyi hakettiği yönündeki kararı üzerine bu hakkı elde etmiştir. Bir Yeşil Kart sahibi olarak, Bay Gülen bu statünün getirdiği bütün imtiyazlara sahiptir. ABD’de bulunuşu, ABD’nin Türkiye’ye yönelik politikasının bir göstergesi olarak görülmemelidir.” Tabii, Büyükelçinin arkadaki siyasi raporları ve desteği anımsatmasını kimse beklememeliydi!</span></p>

          <p class="dipnot">Ama, Gülen’e özel statüyle çalışma izni verilmesi konusunda, ABD’nin etkili güçlerinin bütünüyle devrede olduğunu tabii ki görmüyordu. Gazeteci Yılmaz Polat, <span class="char-style-override-2">ABD’nin Özel Din Görevlisi</span> başlıklı kitabında (Milenyum Yayınları, Haziran 2014) vize konusunu mahkeme dosyalarından inceliyor ve şu yorumu yapıyordu: “Dosyayı okuyanlar Gülen’i ilkokul mezunu bir imam değil de, Nobel’e aday bir ilim adamı eğitimci sanırdı.” Dosyada Kongre üyelerine verilen yemekten bilgi ve fotoğraflara kadar Gülen hakkında yazılı olumlu İngilizce gazete kupürleri de vardı.</p>

          <p class="dipnot">Her şey tamam da Gülen için “olağanüstü yetenekleri olan yabancı” statüsüyle kalma izni verilmesi aslında bana göre bir gerçeği de yansıtıyor: Dünya çapında bir imparatorluk, bunun kanıtı değil mi?!</p>

          <p class="dipnot">Sedat Ergin, AKP iktidarının 204 başlarında Fethullah Gülen’in Türkiye’ye iadesi için bir dosya hazırlayıp Obama yönetimine gönderdiği haberleri üzerine, “Fethullah Gülen ABD’de oturma iznini nasıl aldı?” başlıklı yazısıyla konuya eğilmişti. <span class="char-style-override-2">Hürriye</span>t, 9 Mayıs 2014.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-98-backlink" id="footnote-225-98">98</a> <span>www.bbc.co.uk/turkce/ozeldosyalar/2013/11/131119_abd_gulen_akp.shtml</span> <span>ve</span> <span>www.haberartibir.com.tr/canli-baglanti-ilhan-tanir-canli-gaste-video,2574.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-99-backlink" id="footnote-225-99">99</a> <span>“Neden şaşırdınız?” O. Bursalı, “Bilim ve Siyaset”,</span> <span class="char-style-override-2">Cumhuriyet</span><span>, 6 Haziran 2010,</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-100-backlink" id="footnote-225-100">100</a> <span>Nevval Sevindi,</span> <span class="char-style-override-2">Yeni Yüzyıl</span><span>, 23.07.1997... Kitabı,</span> <span class="char-style-override-2">Fethullah Gülen ile New York Sohbeti</span><span>, Sabah Kitapları, 1997. Bu kitap 2002’de bu kez</span> <span class="char-style-override-2">Fethullah Gülen ile Global Hoşgörü ve New York Sohbeti</span> <span>adıyla, 11 Eylül 2001 İkiz Kuleler olayı sonrası yapılan ek bir söyleşiyle yenilenerek basıldı. (Timaş Yayınları)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-101-backlink" id="footnote-225-101">101</a> <span>“Atatürk’ten Sonra Bugünlere Nasıl Geldik?”... Ayrıca Mehmet Gündem’in</span> <span class="char-style-override-2">Milliyet</span><span>’te yayımlanan röportajında Gülen şöyle diyor: “Evren Paşa demokrasinin kesintiye uğraması ve daha pek çok açıdan tenkit edildi. Ama seçmeli din derslerini mecburi yapmakla yararlı bir iş yapmıştır. Gençlerin çoğu onun bu icraatı vesilesiyle din eğitiminden nasiplerini almışlardır. Bu iş kanaatimce öyle büyüktür ki doğrusunu Allah bilir, hiçbir sevabı olmasa bile bu icraatı ona yetebilir, ahirette kurtuluşuna vesile olabilir, cennete de gidebilir.” 31 Ocak 2005,</span> <span>www.milliyet.com.tr/content/fethullah/html/fet09.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-102-backlink" id="footnote-225-102">102</a> <span>Barış Terkoğlu, www.odatv.com/n.php?n=kenan-evren-gulenin-vaazlarini-nasil-dinledi-0909101200</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-103-backlink" id="footnote-225-103">103</a> <span>http://yenisafak.com.tr/arsiv/2000/ekim/16/dizi.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-104-backlink" id="footnote-225-104">104</a> <span>Merdan Yanardağ’a 2006’da</span> <span class="char-style-override-2">Kuşatılan Türkiye</span> <span>kitabı için geniş açıklamalar yapan Gülen’in eski başdanışmanı Nurettin Veren: “Türkiye’nin 2001 yılında kendisini amorti</span> <span>ettiğini söyledi. Yani buradaki yapılanmanın bizim ilişkimize gerek kalmadan kendi kendine devir daimini sağlayacak merhaleye geldiğini ifade etti bir nevi. Yönetici imamlar var. Dolayısıyla bizim dışarıdan müdahale ederek bunları organize etmemize ihtiyaçları yok. Onlar ne yapacağını çok iyi bilir. 98’de kendi ifadeleriyle meydana getirdiği kaset tekrar bulunup gözden geçirilirse görülecektir, ülkenin bütün ünitelerini tek tek sayıyor. Mülkiye, adliye, askeriye ve Emniyet teşkilatını kan damarlarının içerisine girip işgal edeceksiniz. Hissedildiğiniz anda geriye çekilir gibi yapıp yerinizde zıplayacaksınız. Boşluk bulduğunuz, kuvvet dengesi oluştuğu zaman yürüyeceksiniz. Kuvvet dengesini kaybettiğiniz zaman hissedilmeden geri çekileceksiniz. Yani benim açıklamalarımdan çok daha çarpıcıdır Fethullah Gülen’in kaseti.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-105-backlink" id="footnote-225-105">105</a> <span>Hikmet Çetinkaya “Gülen Hareketi’nin değiştiğini” yazacak ve büyük bir polemiğe yol açacaktı. Onursal Başkanlığını Gülen’in yaptığı Gazeteciler ve Yazarlar Vakfı’nın (GYV) yöneticileriyle 2011 Haziranı’nda sabah kahvaltısında buluşan Çetinkaya, bu buluşmayı</span> <span class="char-style-override-2">Cumhuriyet</span> <span>yönetiminin bilgisi dahilinde yaptığını yazdı.</span></p>

          <p class="dipnot"><span>T-24’ün yöneticisi Doğan Akın, GYV’nin düzenlediği bir toplantıda, GYV başkanı Mustafa Yeşil’in kendisine söylediklerini “’Hikmet Çetinkaya Gülen Cemaati ile görüştü” başlığı altında yazacaktı:</span></p>

          <p class="dipnot"><span>“Yeşil, yaklaşık iki hafta önce Cumhuriyet’le temasa geçtiklerini ve gazetedeki Gülen muhalefetinin sembol ismi olan, bu konuda kitaplar yazan Hikmet Çetinkaya</span> <span>ile buluştuklarını anlattı... Yeşil, Çetinkaya ile buluşmalarından duyduğu memnuniyeti aktarırken, ‘Türkiye’nin sadece siyasi düzlemde değil, sosyal manada da uzlaşmaya ihtiyacı olduğunu’ anlattı.&nbsp;Diğer GYV yetkililerinden aldığım bilgilere göre, Çetinkaya’nın ziyaretinde ilginç diyaloglar da yaşanmış. Örneğin, vakfın bir yöneticisi, Çetinkaya’ya, ‘uzun yıllar boyunca çok sert biçimde eleştirdiği Gülen Cemaat’inin temsilcileriyle buluşmayı neden kabul ettiğini’ sormuş. ‘Değiştik’ demiş Çetinkaya, ‘Hem ben değiştim, hem de siz.’</span></p>

          <p class="dipnot"><span>Yazının tamamını alamam ama Çetinkaya’nın yanıtı da var yazıda ve D. Akın’ın, Cemaat’in Silivri davaları üzerinde tezgâhları alabildiğine sürerken, demokrasicilik ve hoşgörü üzerine ilginç kısa değerlendirmesi de:</span> <span>http://t24.com.tr/yazarlar/dogan-akin/hikmet-cetinkaya-gulen-cemaati-ile-gorustu,3904</span></p>

          <p class="dipnot"><span>Fehmi Koru’da yine bunu izleyen aylarda bir yazısında Çetinkaya’nın Afrika’da Cemaat’in bir okulunu ziyaretinin kararlaştırıldığını, ancak 12 Şubat’ta Cemaat ile iktidar arasındaki MİT kavgasının patlaması sonucu, bu ziyaretin gerçekleşmediğini belirtecekti.</span></p>

          <p class="dipnot"><span>H. Çetinkaya, 2014 Ekim ve Kasım’da yazdığı yazılarda Cemaat’e “eski bakışını” gündeme getiren ifadelere yer verdi..</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-106-backlink" id="footnote-225-106">106</a> <span>Faruk Mercan,</span> <span class="char-style-override-2">Fethullah Gülen,</span> <span>Doğan Kitap, 2010; Kitapta bazı komik nitelemeler de var: “Türk Solu’nun efsanevi liderlerinden Kasım Gülek.” Solcuların tarihinde böyle bir isim atlanmış demek! Ya da Fethullahçıların “solculuk” tanımları müthiş bir geniş çerçeve çiziyor!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-107-backlink" id="footnote-225-107">107</a> <span>http://haber.sol.org.tr/mansetler/ecevitlerin-gulen-aski-haberi-11355</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-108-backlink" id="footnote-225-108">108</a> <span>Ayşenur Arslan, 17 Kasım 2013,</span> <span class="char-style-override-2">Yurt</span> <span>gazetesi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-109-backlink" id="footnote-225-109">109</a> <span>Kaynak: Ankara Devlet Güvenlik Mahkemesi Cumhuriyet Savcısı</span> <span>Nuh Mete Yüksel’in 22.08.2000 tarihli Fethullah Gülen hakkında açtığı davanın iddianamesinden:</span> <span>http://yunus.hacettepe.edu.tr/~cesur/rogg/gdav.shtml</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-110-backlink" id="footnote-225-110">110</a> <span>Hanefi Avcı,</span> <span class="char-style-override-2">Haliç’te Yaşayan Simonlar</span> <span>kitabında, Cemaat polislerinin Yüksel’e karşı bu operasyonu yaptığını söyler. Soner Yalçın da</span> <span>“İlk Seks Kaseti”</span> <span>başlıklı yazısında bu öyküye yer verir:</span> <span>http://sozcu.com.tr/2014/yazarlar/soner-yalcin/ilk-seks-kaseti-435087/</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-111-backlink" id="footnote-225-111">111</a> <span>http://webarsiv.hurriyet.com.tr/2002/10/22/197122.asp</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-112-backlink" id="footnote-225-112">112</a> <span>Barış Pehlivan “İşte Baykal’a yapılan komplonun gayri resmi tarihi” başlıklı yazısında, bu çerçevede Yüksel’e ve ÇEV’e yapılan şantajları da anlatır. www.odatv.com/n.php?n=iste-baykala-yapilan-komplonun-gayri-resmi-tarihi-1005101200</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-113-backlink" id="footnote-225-113">113</a> <span>Orhan Bursalı, “Bilim ve Siyaset”,</span> <span class="char-style-override-2">Cumhuriyet</span><span>, 6 Haziran 2010, “Neden Şaşırdınız?” ve 8 Haziran 2010 tarihli “Otoriteye Boyun Eğ” başlıklı yazılar.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-114-backlink" id="footnote-225-114">114</a> <span>H. Çetinkaya, 7 Şubat MİT operasyonu konusunda, şanssız bir şekilde şöyle yazmıştı: “Gülen Cemaatiyle AKP arasında öyle derin bir çatlak olduğuna inananlardan değilim. Son gelişmeleri Cemaat’in üstüne yüklemek ise kolaycılık olur. Burada sorumlu olan cemaat değil, hükümettir! (...) Bunun adı salt ‘paylaşım savaşı’ değil, ideolojik bir siyasi kapışmadır. Eksenin bir ucunda İsrail, öbür ucunda ABD vardır da ondan! Orta yerinde de İran.” (14 Şubat 2012 Salı,</span> <span>www.cumhuriyet.com.tr/koseyazisi/320148/Kavga_Tek_Boyutlu_Degil...__.html</span> <span>). Ertesi günkü yazısında da “AKP-Cemaat kapışması yok, ‘var’ diyenler aklını yemiş...” diyecekti..</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-115-backlink" id="footnote-225-115">115</a> <span class="char-style-override-22">Akademisyen Berna Zengin Arslan</span> <span class="char-style-override-23">(</span><span class="char-style-override-22">Tez çalışması:</span> <span class="char-style-override-24">Dindar Bilim: Gülen Cemaati ve Türkiye’de Muhafazakar Modernitenin İnşası</span><span class="char-style-override-22">), kendisiyle yapılan bir röportajda şöyle de diyordu</span> <span class="char-style-override-24">“...Cemaat okullarının duvarında olimpiyat öğrencilerinin Karadayı’yla çekilmiş fotoğrafını görürsünüz.</span><span class="char-style-override-22">”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-116-backlink" id="footnote-225-116">116</a> <span>Merdan Yanardağ: KanalTürk, Beşinci Boyut programı, 26 Haziran ve 3 Temmuz 2006; Nurettin Verel ile söyleşi;</span> <span class="char-style-override-2">Kuşatılan Türkiye- Gülen Hareketi’nin Perde Arkası</span> <span>kitabı, Destek Yayınları, e-kitap, 2010.</span> <span class="char-style-override-22">“Gazeteci ve Yazarlar Vakfı kurucusu, Samanyolu Televizyonu ve</span> <span class="char-style-override-24">Zaman</span> <span class="char-style-override-22">gazetesi kurucu yönetim kurulu üyesi, genel müdürü ve ortağı. Asya Finans’ın (Bank Asya) kurucusu. Orta Asya’da Fethullah Gülen Cemaati’nin açtığı üniversitelerin ve okulların kurucusu ve genel koordinatörü. Fethullah Gülen’in 35 senelik başyardımcısı ve siyasi</span> <span class="char-style-override-22">danışmanı. Çeşitli kitapları ve makaleleri bulunan bir yazar. Örgütün Fethullah Gülen’le birlikte üç tepe kurucusundan biri ve yola çıkan 14 kişilik ilk ekipten önemli bir isim.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-117-backlink" id="footnote-225-117">117</a> <span>Nurettin Veren Cemaat’in nasıl ve hangi düşüncelerle kurulduğunu da ana hatlarıyla anlatıyor ve gizlilik yemini de ettiklerini belirtiyor. Cemaat’in kuruluş ve gelişimi bu kitabın konusu dışında kaldığı için ayrıntıya girmiyoruz. Sadece kitabın konseptine uygun olaylara yer veriyoruz. Mesela şöyle diyor Veren:</span> <span>“...Devleti ele geçirmeyi, Fethullah Gülen’in planladığının başlangıçta farkında değildik, daha sonra ortaya çıktı. İşin mahsurlu tarafı şu noktada başladı; bu çocuklar belirli mevkilere ulaşınca, Fethullah Gülen bunlarla bir şeyler yapmayı planlamaya başladı. Çünkü mevki sahibi olmaya başlamalarından sonra, talebeliklerinde olanlardan daha farklı yöntemlerle, haberleşmelerle bilgi almak, onların o mevkilerini nasıl kullanacaklarına dair talimatlar vermek ve onları belli hedeflere yönelik olarak organize etmek şeklinde gizli toplantılar olmaya başladı.</span> <span>Ben bu gelişmeyi gördüğüm andan itibaren, bunun hem ülkeye zarar vereceğini ve bir tehlike oluşturacağını anladım.”</span></p>

          <p class="dipnot">Başka bir nokta: “Şu anda bu örgüt her kurum ve kuruluşta barındırdığı üyeleri vasıtasıyla, yani doktor doktorla, mühendis mühendisle, avukat avukatla, emniyetçiler ile yine emniyetçiler iletişim kurarak örgütlenmektedir. Fethullah Gülen’in ilişkisi kesinlikle tespit edilemez. Ancak bu fikirleri vilayet imamları, şehir imamları, bölge imamları, semt imamları taşır ve örgütü yönetir. Hatta kıtaların imamları vardır, yani Asya imamı, Amerika imamı gibi... Ulaklar ve kuryeler vasıtasıyla, Fethullah Gülen’den almış oldukları talimatlarla örgütü yayıyor ve yönetiyorlar. Bunlar piramidin tepesinde Fethullah Gülen’e bağlıdır. Yani tıpkı Tapınak <span>Şövalyeleri</span> ile masonik teşkilatların yaptığı gibi kendi ritüelleri içerisinde özel sistemleriyle hareket ediyorlar...”</p>

          <p class="dipnot">Cemaat’in gelişimini merak ederler, örneğin Ahmet Şık’ın <span class="char-style-override-2">Dokunan Yanar</span> kitabının ilk bölümlerine bakabilirler. Şık, devlet ile cemaatler ve Gülen Cemaati arasındaki ilişkileri de yer yer anlatıyor. Devlet’in F. Gülen’i, Erbakan’a karşı kullandığını yazıyor. Şık, Veren’in değişik açıklamalarına da yer veriyor. Mesela, Veren Gülen’in kendisini ve yakın arkadaşlarını bile dinlediğini belirtiyor “korkunç bir istihbaratçı ve teşkilatçıydı” diyor.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-118-backlink" id="footnote-225-118">118</a> <span class="char-style-override-2">Kuşatılan Türkiye</span><span>...</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-119-backlink" id="footnote-225-119">119</a> <span class="char-style-override-26">Haliç’te Yaşayan Simonlar</span> <span class="char-style-override-27">s. 409-410</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-120-backlink" id="footnote-225-120">120</a> <span>Nedim Şener,</span> <span class="char-style-override-2">Ergenekon Belgelerinde Fethullah Gülen ve Cemaat.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-121-backlink" id="footnote-225-121">121</a> <span>12 Kasım 2010 tarihli “Ordu Üzerine Siyaset” başlıklı (</span><span class="char-style-override-2">Cumhuriyet</span><span>) Balyoz’u konu alan makalede şunları belirtiyordum: “</span><span class="char-style-override-12">Balyoz</span><span>, Ordunun bütün üst kademesini budama operasyonuydu ve öyle olduğunu da hemen her şey doğruluyor!.. Ordu’ya karşı operasyonların ana noktası “üst kademeyi budamak”tır. Vurgulamamız gereken diğer önemli nokta da, atamalarda Ordu’nun</span> <span class="char-style-override-12">kendi liyakat sistemini bozmak</span><span>, Erdoğan ve adamlarının liyakat sistemini geçerli kılmaktır...</span> <span class="char-style-override-12">İki gelişme olacak</span><span>: Birincisi, Ordu içinde, varsa eğer, imamların yönetimine ve ilişki ağına girmiş / düşmüş, iktidarın göz kırptığı/ iktidara göz kırpan</span> <span>subayların hızla yükseltilmeleri sağlanacaktır. İkincisi ise, bu yeni düzende, Ordu içinde yükselme/ terfide</span> <span class="char-style-override-12">siyasi beklentiler devreye</span> <span>girecek ve siyasete biat eden subaylar ortaya çıkacaktır. (Bunu üniversite sisteminde yaşıyoruz). Böylece, layık olan değil, yakın ve yandaş olanları koruyan bir siyasi atama sistemi başlayacaktır...</span> <span class="char-style-override-12">Bu sürece girdik</span><span>. İktidar yandaşları, kayıtsız şartsız Ordu düşmanları, sahte demokratlar, hâlâ Ordu vesayetinin sürdüğünden dem vuranlar, her zamanki gibi iktidarın arkasındalar ve süreci ‘demokratikleşme’ safsatasıyla destekliyorlar.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-122-backlink" id="footnote-225-122">122</a> <span>Ahmet Şık,</span> <span class="char-style-override-2">İmamın Ordusu</span> <span>kitabında</span><span class="char-style-override-2">,</span> <span>“Cemaat’in her daim sızmak istedikleri yer olan TSK içinde istedikleri biçimde bir yapısal örgütlenme kuramamaları üzerine ülkenin ikinci silahlı gücü olan Emniyet’e el attılar. Emniyet içinde örgütlenmenin en önemli amaçlarından birisinin, dini akımlardan birinden hazzetmeyen TSK’nin karşısında durabilecek silahlı bir gücün olması ve aynı zamanda bir emir komuta hiyerarşisinin bulunması olduğuna yönelik bu tezimiz, aynı zamanda kitaba “İmamın Ordusu” adını koymamıza da ilham kaynağı oldu” diyor.</span></p>

          <p class="dipnot"><span>Ama Cemaat’in bu süre içinde Ordu içinde de örgütlenmeyi başardığını görüyoruz. İki silahlı güce egemen olmanın getireceği iktidar olanaklarını hayal edin!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-123-backlink" id="footnote-225-123">123</a> <span>Mehmet Bedri Gültekin,</span> <span class="char-style-override-2">Tayyip-Gül ve Gülen Örgütü- 114 Belge</span><span>, Kaynak Yayınları. Gültekin, Ergenekon ve Balyoz operasyonlarını düzenleyenlerile ABD amaçları arasındaki ilişkileri irdeliyor. Ayrıca Silivri davalarındaki düzenbazlıkları kanıtlarla başarılı bir şekilde ortaya koyuyor ve siyasi bağlantılara dikkat çekiyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-124-backlink" id="footnote-225-124">124</a> <span>Graham Fuller, CIA eski üst düzey yetkilisi, Ortadoğu uzmanı, İslami hareketler konusunda uzman, RAND Düşünce Kuruluşu’na danışman, Gülen Cemaatiyle üzerine araştırmaları var, “komünizm tehdidine karşı ‘kökten dinci, ılımlı İslamcı hareketleri desteklemeyi’ (mücahitleri) öne süren Yeşil Kuşak Projesi’nin mimarlarından”. BBC’ye verdiği röportajda, “Erdoğan’ın ve partisinin 10 yıldan uzun süren başarısından bahsettiniz. AKP ile Gülen Cemaati’nin ve aralarındaki ittifak bu başarıda etkili oldu mu?” sorusuna şu yanııt veriyor:</span></p>

          <p class="dipnot">“Son 10 yılda değişen şeylerden biri, İslami değerlerin siyasi düzene girmesiydi... Türkiye’de siyaset yelpazesi tamamen demokratikleşti. İdeolojik olarak birçok açıdan daha özgür ve daha açık. Hizmet Hareketi ve AKP arasındaki işbirliğinin buna kayda değer bir katkı sağladığını ve Türk siyasetindeki askeri denetimi, müdahaleyi kaldırabilmesini sağladığını düşünüyorum. Bu Türkiye’nin gelişiminde büyük bir dönüm noktasıdır.” www.bbc.co.uk/turkce/haberler/2014/06/140620_graham_fuller_roportaj Fuller’in açıklamaları, bütün bu operasyonları nasıl desteklediğinin açık kanıtı. Gülen’e yeşil kart verilmesi için de mektup yazmıştı. Cemaat’in çok yakın dostu.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-125-backlink" id="footnote-225-125">125</a> <span>Bu tarihten çok daha önce, 12 Nisan 2007 tarihli</span> <span class="char-style-override-2">Cumhuriye</span><span>t’teki “Devlet-Darbe-Anayasa” başlıklı yazımda şöyle diyordum: “</span><span class="char-style-override-12">Ordu ve Darbe</span><span>: Cumhurbaşkanlığı seçimleri nedeniyle özellikle Fethullahçılık güdümlü bazı gazeteci ve akademisyen takımından pompalanan ‘darbe’ haberleri, Genelkurmay Başkanlığını epey rahatsız etmiş durumda. Bunların bir kısmı, şüphesiz, İlhan Selçuk’un vurguladığı gibi ‘sivil darbe’yi gözden saklama amacını taşıyor. Bir kısmı, durumu analiz etmek yeteneğinin sıfırlandığı gerçek bir korkuya dayanıyor. Bir kısmı da, fırsat bu fırsat, Ordu’ya saldırmak için vesile sayıyor. Ordu içinde ‘acilci’ birilerinin varolması beklenir. Ancak, idamlarla iyice gölgelenen 27 Mayıs’ın dışında, sonraki müdahaleleri, özellikle de 12 Mart ve 12 Eylül, Türkiye’yi batırmıştır. Bugünkü durumu hazırlayan, Ordu’nun bu iki müdahalesidir!.. Türkiye siyaseti, zor koşulların üstesinden gelmeyi öğrenemezse, bu ülkeden hayır yok demektir!”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-126-backlink" id="footnote-225-126">126</a> <span>2 Aralık 2012 tarihli “Darbe Olabilir mi?” başlıklı yazıda, Murat Belge’nin “Ordu darbe yapabilir” yazısına karşılık şöyle diyordum: “Bu bir fikir tartışması mı, siyasal/toplumsal bir analiz mi, yoksa ‘askerin sırtından sopayı hiç eksik etmemek gerekir, her ne biçimde olursa olsun vurmaya devam’a destek çıkmak amacıyla mı söylenmiş, bilemiyorum.. Ordunun hâlâ darbe yapabileceğini söylemek, ordunun hangi koşullarda, yani kimlerin desteği ile darbe yaptığını hiç araştırmamak ve darbeleri anlamamak anlamına gelir.. Ergenekon- Balyoz, özete orduya yönelik bütün operasyonlar, Ordunun eline Amerikan müttefikliğinden tezkere verme amaçlıdır ve ABD nin büyük desteğine sahiptir. Irak’ta çuval geçirme olayı bunun işaretiydi. Ülkede, ABD darbe yapabilir (siyasi!!) ama Ordu yapamaz.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-127-backlink" id="footnote-225-127">127</a> <span>2 Aralık 2012 tarihli “Darbe olabilir mi?” başlıklı yazım bu konuyu tartışıyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-128-backlink" id="footnote-225-128">128</a> <span>Mahmut Övür, Gülen’i bir grup gazeteciyle ziyaret notları</span> <span>www.sabah.com.tr/Yazarlar/ovur/2009/03/06/Ergenekon_da_bir__GATA_kulli_var</span><span>. Nuray Mert, 10 Mart 2009 tarihli “Gata-Kulli, Feto-Kulli” başlıklı yazısında üstelik Cemaat okullarını da işin içine katarak, Gülen’in ABD’nin mesela Rusya’dan kopan Türki Cumhuriyetlerde nüfuz faaliyetleri ile Cemaat’in buralarda faaliyetleri arasındaki bağa işaret ediyor, “Türkiye’de yaşananları demokrasi mücadelesi olmaktan çok, devletin derinliklerinde yaşanan süreçler ve kavgalar... Gatakulli veya Fetokulli, açıkça hepsini konuşalım” diyordu.. O dönem için aykırı cesur bir çıkıştı!</span> <span>http://www.radikal.com.tr/yazarlar/nuray_mert/gata_kulli_veya_feto_kulli-925451</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-129-backlink" id="footnote-225-129">129</a> <span>RTE “intikam hissi” diyor, olayın farkında mı değildi? Bunu düşünmek bile zırvalık! Ordu’dan Cemaat’e yönelik zarar verici ciddi bir “darbe” de gelmemişti ve başları Ordu ile ciddi bir derde girmemişti! Yani Cemaat’in Ordu’ya karşı bir “intikam hissi” ile hareket etmesini gerektirecek bir durum yoktu. (YAŞ’ta cemaatçi askerlerle ilişki kesmek ve raporlar hazırlamak dışında!) RTE ve adamlarının, Cemaat’in Ordu üzerine planlarının farkında olmadıklarını söylemek mümkün mü? Belki de! Ama, daha sonra AKP Cemaat’in Ordu içinde örgütlendiğini söylemeye başlayacak ve “Gatakulli” karşıtı operasyonlar gündeme gelecekti. Buna sonra döneceğiz...</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-130-backlink" id="footnote-225-130">130</a> <span>126 nolu dipnotta bahsettiğimiz Graham Fuller, aynı söyleşide “Cemaat’in Orduya sızması” sorusunu sevmiyor! Bakın nasıl destek çıkıyor Cemaat’e, sanki üyesi gibi! “On yıllar boyunca zulüm gördüler ve yıkıcı, tehlikeli bir hareket olarak görüldüler... Orduya giremediler, Türk bürokrasisinde önemli pozisyonlara getirilmediler, ‘gerici’ (Türkçe söylüyor) olarak görülüyorlardı. Bu görüntü artık değişiyor. AKP ve Hizmet arasında olduğu söylenen ‘çatışmanın’ derin ve ciddi olduğunu da düşünmüyorum. Artık kişilikleriyle ilgili şahsi bir mesele. Genel olarak ortak görüşlere sahip olduklarına inanıyorum. Uzun vadede bu çok abartılı bir ‘çatışma’ ve Erdoğan’ın kişiliği ve hükümet içindeki konumuna dair duyduğu tedirginlik ve güvensizlikle bağlı.”</span></p>

          <p class="dipnot"><span>Fuller’in Cemaat üzerine bu düşüncelerinin çok da şahsi olduğunu düşünmeyin! Burada RTE’ye karşı tutumu ve Cemaat’e desteği, ABD’de bir kısım hükümet çevrelerinin de olaya bakışını yansıtıyor, denebilir. Ayrıca ABD’nin Gülen Hareketi ile özel ilişkisini de bu demeçlerden çıkartabilirsiniz</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-131-backlink" id="footnote-225-131">131</a> <span class="char-style-override-2">Taraf</span><span>, 15 Kasım 2007’de yayına başladı. Ergenekon ve Balyoz ve büyük operasyonlar için. İktidarın gazetecilerinden Nuh Gönültaş’ın 17 Aralık 2012’de twitter’da yaydığı belirtilen şu açıklamalar, gazetenin çıkış amacını net ortaya koyuyor: “Taraf gazetesi Ergenekon için kurulan bir koalisyon için yayına başlamıştır. Koalisyon kurulurken yapılan pazarlıkların çok çetin geçtiğini yakından biliyorum.</span> <span class="char-style-override-2">Taraf</span><span>’ın yaptığı yayınları hiç kimse yapamazdı. Özel bir yayın yaptı”.</span> <span class="char-style-override-2">Tayyip, Gül ve Gülen Çetesi,</span> <span>kitabından naklen, sayfa 142. Kuruluş tarihine de dikkat!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-132-backlink" id="footnote-225-132">132</a> <span>Pınar Doğan ve Dani Rodrik,</span> <span class="char-style-override-2">Balyoz- Bir Darbe Kurgusunun Belgeleri ve Gerçekler</span><span>, Aralık 2010 ve</span> <span class="char-style-override-2">Yargı, Cemaat ve Bir Darbe Kurgusunun İç Yüzü</span><span>, Şubat</span> <span class="char-style-override-2">2014,</span> <span>Destek Yayınları. Bu iki kitap, sonuç itibariyle de son kitap, Balyoz kumpasını ve topluma bunu yutturma görevini üstlenen gazeteci kılığındaki</span> <span class="char-style-override-2">Taraf</span><span>’çı sahtekârları çok iyi ortaya koyuyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-133-backlink" id="footnote-225-133">133</a> <span class="char-style-override-2">Akşam</span><span>, 12 Nisan 2014, orada görevli “muhafazakâr bir subay”ın yazdığı ihbar mektubu içeriğine yer veriliyordu. www.aksam.com.tr/guncel/gataya-sizmalari-26-yil-once-basladi/haber-299241</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-134-backlink" id="footnote-225-134">134</a> <span>Bence bu dijital uyduruk belge, Balyoz sahte planlarına yakın önemdedir. Aynı şekilde Odatv davasının temelini oluşturan</span> <span class="char-style-override-12">Ulusal Medya-2010</span> <span>uyduruk raporu da önemlidir. Bu sözde rapor,</span> <span class="char-style-override-2">bak Ergenekoncular toparlanıp darbe hazırlığına giriştiler</span> <span>demek için ve Ergenekon kazanının altına yeni odunlar atmak için hazırlandı.. Bu raporun dil bakımından da ancak Cemaatçiler tarafından yazılmış olabileceğini ve amacını irdeleyen iki yazım, 14 ve 15 Mart 2011 tarihlerinde yayımlandı (</span><span class="char-style-override-2">Cumhuriyet</span><span>).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-135-backlink" id="footnote-225-135">135</a> <span class="char-style-override-2">Sabah</span><span>, 8.5.2014, “İşte GATAkulli’den sorumlu imam”..www.sabah.com.tr/Gundem/2014/05/08/iste-gatakulliden-sorumlu-paralel-imam</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-136-backlink" id="footnote-225-136">136</a> <span>www.sabah.com.tr/Gundem/2014/02/04/polis-asker-ve-yargida-hucre-tipi-yapilanma-var?paging=1</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-137-backlink" id="footnote-225-137">137</a> <span class="char-style-override-2">Akşam</span><span>, 27 Haziran 2014.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-138-backlink" id="footnote-225-138">138</a> <span>www.cumhuriyet.com.tr/haber/turkiye/87959/Genelkurmay_dan__40_paralel_pasa__yaniti.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-139-backlink" id="footnote-225-139">139</a> <span>Nusret Güner, Donanma Komutanlığı’ndan istifa eden emekli Oramiral, “tasfiye TSK’ya değil, Deniz Kuvvetleri’nedir, diyor. www.hurriyet.com.tr/gundem/24644898.asp</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-140-backlink" id="footnote-225-140">140</a> <span>Örneğin Cem Gürdeniz’in</span> <span class="char-style-override-2">Hedefteki Donanma</span> <span>kitabı gibi (Kırmızı Kedi Yay.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-141-backlink" id="footnote-225-141">141</a> <span>Hazırlayanlar: Hasdal Balyoz Tutsakları, dosya adı: “Asrın İftirası Balyoz Davası: Hukuk Katliamı”.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-142-backlink" id="footnote-225-142">142</a> <span class="char-style-override-2">Sakıncalı Amiral,</span> <span>anlatan Nusret Güner, yazan Toygun Atilla. “Deniz Kuvvetleri bu operasyonlardan sonra 50 sene kendisine gelemez.... Cezaevine aldıkları insanlar Deniz Kuvvetleri’nin kaymak tabakasıydı, geleceğiydi... Şu an Deniz Kuvvetleri’ndeki mevcut durum şudur; benim amirallikte terfi için beşinci sırada düşüneceğim albay şimdi birinci adam pozisyonunda. Eskiden elinizde amirallik için değerlendirebileceğiniz 40 tane albayınız olurdu. Bunların içinden en iyi beş, altısını seçerdiniz. Geçen yıl ne oldu biliyor musunuz? Elinizde değerlendirmeye yapabileceğiniz altı albay vardı, altısı da amiral oldu. Bu sene durum daha da feci. Elinizde amiral yapabileceğiniz albay sayısı üç... Mevcut durumda bu üç adam da amiral olacak, belki komodorluk, gemi komutanlığı yapmamış olan albaylardan da seçmek zorunda kalacaksınız... Türkiye ve Deniz Kuvvetleri bunun sonuçlarını yaşayacak.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-143-backlink" id="footnote-225-143">143</a> <span>www.odatv.com/n.php?n=deniz-kuvvetleri-neden-hadefte-0612121200</span><span>. Cem Gürdeniz,</span> <span class="char-style-override-2">Hedefteki Donanma</span><span>.</span></p>

          <p class="dipnot"><span class="char-style-override-2">Aydınlık</span> gazetesi 17 Mart 2014 tarihli sayısında “İşte Donanma’daki 60 kişilik Cemaat Kadrosu” başlıklı haberinde, “Deniz Kuvvetleri’ndeki F-tipi örgütlenmenin başındaki 4 imamdan 1’i amiral, 2’si kurmay albay, 1’i ise TSK’dan atılmış bir binbaşı” iddiasını ileri sürdü. (www.aydinlikgazete.com/mansetler/35858-iste-donanmadaki-60-kisilik-cemaat-kadrosu.html)</p>

          <p class="dipnot">Deniz Harp Okulu Komutanı iken istifa eden Tuğamiral Türker Ertürk, görev yaptığı dönemde Pensilvanya’dan kendisine “ya intihar et ya da istifa” şeklinde mailler geldiğini, bir zamanlar Fethullah Gülen’in yanına giden bir grup genç subayın şu an amiral rütbesinde olduğunu belirtiyor. <span class="char-style-override-2">Sabah</span>, 3.7. 2014</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-144-backlink" id="footnote-225-144">144</a> <span>http://www.aydinlikgazete.com/mansetler/47004-abdlilere-ergenekon-brifingini-yurt-atayun-verdi.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-145-backlink" id="footnote-225-145">145</a> <span>Angora Yayınevi, Ankara 2010. Avcı’nın tutuklanıp yargılanması, kendisine emniyet ve savcılıkta çeşitli komplolor kurulması, Devrimci Karargâh isimli aşırı bir sol örgüte bile üye yapılması, Cemaat örgütlenmesini açıkladığı için kendisine kesilen bir Cemaat cezasıydı. Polis- Savcılık ve Mahkeme/yargılama üçgeni, Cemaat’in yarattığı bütünleşik bir ceza sisteminin/zincirinin varlığını net olarak göstermesi bakımından da ilginçtir. Bu zinciri bütün Silivri davalarının kotarılmasında gördük.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-146-backlink" id="footnote-225-146">146</a> <span>Postacı Yayınevi. Gözaltına alındıktan sonra “</span><span class="char-style-override-15">Ooo Kitap, Dokunan Yanar</span><span>” başlığıyla öncelikle internet ortamında yayımlandı, hatta yayımlanmadan Cemaat mahkemesince toplatılmasına karar verildi, Recep Tayyip Erdoğan da “bazı kitaplar saaatli bomba gibidir”, dedi. Şık, daha sonra</span> <span class="char-style-override-2">Pusu-Devletin Yeni Sahipleri</span> <span>kitabıyla bu çalışmalarını sürdürdü.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-147-backlink" id="footnote-225-147">147</a> <span>Nedim Şener,</span> <span class="char-style-override-2">Ergenekon Belgelerinde Fethullah Gülen ve Cemaat</span><span>, dijital baskı, s.64 İşe bakın ki, devlet içinde bir tür koruma alan Cemaat, bir yandan da hakkında raporlar hazırlanmakta, ama raporlar sümen altı yapılmaktadır.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-148-backlink" id="footnote-225-148">148</a> <span>Adil Serdar Saçan’ın Ergenekon Davası’da yaptığı savunmada ve ifadelerinde, Cemaat örgütlenmesinin çok sayıda yasadışı faaliyeti ve kurduğu tuzaklar konusunda bol açıklama vardır.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-149-backlink" id="footnote-225-149">149</a> <span>Aydınlık-İşçi Partisi, Cemaat’in Emniyet içindeki, devlet içindeki örgütlenmesini, Silivri yargılamalarının daha başında, Emniyet ve Özel Yetkili Savcı ve mahkemelerin ortaklaşa çalışmalarını Beşiktaş Terör Örgütü- Çetesi olarak<br/>
          nitelendirdi. Kaynak Yayınları’ndan Bedri Gültekin’in</span> <span class="char-style-override-2">Tayyip, Gül ve Gülen Örgütü -114 belge</span><span>, kitabı konumuzla ilgilidir. Doğu Perinçek’in Gladyo ve Ergenekon’un yanısıra Silivri davalarının içyüzlerini anlatan bir “Silivri Kitaplığı” oluşmuştur.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-150-backlink" id="footnote-225-150">150</a> <span class="char-style-override-2">Kuşatılan Türkiye</span> <span>kitabından... Adil Serdar Saçan, hem AKP’nin hem Cemaat’in bizzat bertaraf etmek için hakkında altı soruşturma açtığı Emniyet Müdürü.</span> <span class="char-style-override-2">Küresel ve Yerel Mafya Kıskacındaki Son Kale</span> <span>başlıklı kitabında Cemaat konusuna da girer.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-151-backlink" id="footnote-225-151">151</a> <span>Nedim Şener,</span> <span class="char-style-override-2">Ergenekon Belgelerinde Fethullah Gülen ve Cemaat</span><span>. Fethullah Gülen ve Polis bölümü.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-152-backlink" id="footnote-225-152">152</a> <span>Ruşen Çakır’ın röportajı, 26 Haziran 1999,</span> <span class="char-style-override-2">Milliyet</span><span>.</span> <span class="char-style-override-2">Dokunan Yanar</span> <span>kitabından naklen.</span></p>

          <p class="dipnot"><span>Ahmet İnsel, Fethullahçılar için “1970’lerde desteklenen ve 1980’lerde güçlenmesi için adımlar atılan bir mekanizma... 1960’ların Komünizmle Mücadele derneklerinin bir ürünüdür Gülen. Derin devlet, kendi denetimi altında oldukça her şeyi makbul görür. Bir şey onun denetimi dışına çıktığı anda tehdit unsuru haline gelir” diyordu. Neşe Düzel’le söyleşi, 14 Ocak 2008,</span> <span class="char-style-override-2">Taraf.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-153-backlink" id="footnote-225-153">153</a> <span class="char-style-override-2">Haliç’te Yaşayan Simonlar</span><span>, s. 416 ve sonrası.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-154-backlink" id="footnote-225-154">154</a> <span class="char-style-override-2">Haliç’te Yaşayan Simonlar</span><span>, s. 433-434.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-155-backlink" id="footnote-225-155">155</a> <span>F. Gülen, Avcı ve kitabı üzerine şöyle dedi: “Son günlerde Emniyet teşkilatından birisinin ‘falan yerde kadrolaşma’ gibi çok yakışıksız iddiaları oldu. Allah taksiratını affetsin, Allah insanları Cehenneme gitme yoluna düşürmesin”. Ergenekon belgelerinde... s. 161.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-156-backlink" id="footnote-225-156">156</a> <span>www.hurriyet.com.tr/gundem/26881710.asp</span> <span>Nazlı Çelik’e demeç.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-157-backlink" id="footnote-225-157">157</a> <span>www.cumhuriyet.com.tr/haber/turkiye/99483/Erdogan__Butun_pisliklerin_icinde_Ali_Fuat_Yilmazer_var.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-158-backlink" id="footnote-225-158">158</a> <span>“Şu anda 173‘ü muvazzaf, 77‘si emekli olmak üzere 250 general-amiral, subay, astsubay ve uzman jandarma çavuş, hürriyetlerinden yoksun olarak tutuklu bulunmaktadır. Tutuklamaların evrensel hukuk kaidelerine, hakka, adalete ve vicdani değerlere uygun olarak yapıldığını kabul etmek, bir çok hukukçunun da ifade ettiği gibi, mümkün değildir. Bu durum, bir çok defa yetkili makamlara iletilmesine, anlatılmasına ve takip edilmesine rağmen soruna yasal çerçevede bir çözüm bulunması mümkün olmamıştır... personelimin hak ve hukukunu koruma sorumluluğumu yerine getirmeme engel olduğundan, işgal ettiğim bu yüce makamda göreve devam etme imkânını ortadan kaldırmıştır..” www.odatv.com/n.php?n=isik-kosanerden-aciklama-2907111200</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-159-backlink" id="footnote-225-159">159</a> <span>1 Ağustos 2014,</span> <span class="char-style-override-2">Hürriyet</span><span>, Deniz Zeyrek’e açıklama.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-160-backlink" id="footnote-225-160">160</a> <span class="char-style-override-2">Bugün</span> <span>gazetesi, Fatih Vural ile söyleşi; http://gundem.bugun.com.tr/akan-kanda-payimiz-var-haberi/1209727</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-161-backlink" id="footnote-225-161">161</a> <span>4 Ağustos 2014, Bugün tv, Tarık Toros’un Merkez Siyaset Programı, www.cumhuriyet.com.tr/haber/turkiye/101805/Ramazan_Akyurek__Basbakan_in_her_seyden_haberi_vardi.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-162-backlink" id="footnote-225-162">162</a> <span>“Erdoğan’ı Kuklalaştırma!”,</span> <span class="char-style-override-2">Cumhuriye</span><span>t, 12 Ocak 2011,</span> <span class="char-style-override-2">Bilim ve Siyaset</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-163-backlink" id="footnote-225-163">163</a> <span>Doğrudan “yargı” konusunu ele alan kitaplar arasında, İlhan Taşçı’nın</span> <span class="char-style-override-2">İlahi Adalet, Cüppeli Adalet</span> <span>ve</span> <span class="char-style-override-2">Gizli Tanıdık</span> <span>kitapları (Cumhuriyet Yayınları) okunabilir. Tabii, Demokrat Yargı Derneği yöneticilerinin, Orhan Gazi Ertekin ve Ömer Faruk Özsu’nun yayımladığı kitaplar, iktidar ve Cemaat’in yargıyı nasıl ele geçirdiklerinin öyküsü ve yargının genel sorunları konusunda çok önemli:</span> <span class="char-style-override-2">Türkiye’de Yargı Yoktur,</span> <span>Nika Yayınları, beş yazarlı, deneyimler anlatılıyor.</span> <span>Orhan Gazi Ertekin</span><span>,</span> <span class="char-style-override-2">Yargı Meselesi Hallolundu!-</span> <span class="char-style-override-2">Yargıçların Eşekli Demokrasi ile İmtihanı: Devlet Yargı Ofisi</span><span>, Epos Yayınları.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-164-backlink" id="footnote-225-164">164</a> <span>Bakın: “Büyük Dayatma” 21 Mart 2010, ve örneğin 28 Mart 2010 “İşin Özü”, 30 Mart 2010 “Bedenimizi Koyduk” yazıları,</span> <span class="char-style-override-2">Cumhuriyet</span><span>. Diyorduk ki: “12 Eyül Anayasası’nı değiştirme savına sahip taslak, 12 Eylülcülerin adaleti denetlemek için koydukları Adalet Bakanı ve müşteşarını yerinde tutuyor! Ayrıca bir yenilik (!) olarak, Bakan onayı olmadan, savcı ve yargıçlar hakkında soruşturma açılabilmesini imkânsızlaştırıyor! HSYK’yı Bakan temsil ediyor, yönetiyor ve genel sekreterini atıyor. HSYK’ya gerçi sözde bir sekreterlik veriliyor, müfettişler bağlanıyor! Bu ise ileri bir adım olarak yandaş kalemlerce övülüyor!</span> <span class="char-style-override-12">Aslında yapılan</span><span>,</span> <span class="char-style-override-12">Adalet Bakanlığı’nın neredeyse HSYK’nın içine taşınmasıdır!</span> <span>Oysa, öngörülen bu yapı, Avrupa Konseyi’nin, adil yargılama güvenliğini güçlendirmek için kurmuş olduğu Avrupa Yargıçlar Danışma Konseyi’nin 2007 raporundaki önerileriyle çelişmekte.” Deniz Feneri yolsuzluk ve hısızlığını iktidarın örtbas etme çalışmaları için de şunlar yazıldı: “</span><span class="char-style-override-12">Demokrasi bir hırsızlık rejiminin adıdır! Burada önemli olan bize de pay düşmesidir!</span> <span class="char-style-override-12">Demokrasiye</span><span>, iktidarın</span> <span class="char-style-override-12">Anayasa değişikliği paketi ile yeni bir tanım daha</span> <span>gelmiş oldu: Demokrasi, bütün yargının, bütün mahkemelerin, Anayasa Mahkemesi, Yargıtay, Danıştay ve Sayıştay gibi ülkenin her bakımdan ayakta kalmasını sağlayan temel kurumların, iktidarın emir ve komutası altına alınmasıdır! Bu amaçla yapılan her değişiiklik, her atama normal ve doğaldır!</span> <span>(“Demokrasi Nedir”,</span> <span class="char-style-override-2">Cumhuriyet,</span> <span>1 Nisan 2010,)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-165-backlink" id="footnote-225-165">165</a> <span>18 Ağustos tarihli gazeteler, internet siteleri (</span><span>www.milliyet.com.tr/erdogan-bitaraf-olan-bertaraf-olur/siyaset/sondakika/18.08.2010/1277904/default.htm</span><span>). Istanbul Ticaret Odası ve TOBB ise evetlerini açıklamışlardı. İBDA-C isimli isimli terör örgütünün ve</span> <span class="char-style-override-2">Taraf</span><span>’ın sürekli sloganı “Bitaraf olan bertaraf olur” olgusunu hatırlatılıyordu gazete ve köşe yazılarında (Ali Sirmen, Melih Aşık). Rüşvet ve yolsuzluk suçlamasından 2014’te hükümet dışı kalan Egemen Bağış, iftar çadırında konuşma yapıyor ve diyordu ki: “Bu paketin içeriğini, okuduktan sonra, paketin ülkeye neler kazandıracağını gördükten sonra bu pakete ‘hayır’ diyenlerin ya aklından zoru vardır ya da vatan sevgisiyle ilgili bir sıkıntısı vardır.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-166-backlink" id="footnote-225-166">166</a> <span>“Bitaraf Bertaraf”, 19 Ağustos 2010 ve “Bu Ulus Benim mi?”, 23 Ağustos 2010, Bilim ve Siyaset, OB.. “Bir kez daha anlıyorsunuz ki,</span> <span class="char-style-override-12">askere karşı, yüksek yargıya karşı yürütülen meydan savaşının</span> <span>demokrasi ile hiçbir ilgisi yok. Ya neyle ilgisi var? RTE’nin ve Fetocuların dinci mutlak iktidarının bir an önce kurulmasıyla... Silivri’ye bakarsanız, nasıl keyfi bir hukuk düzeninin çalışacağını görürsünüz.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-167-backlink" id="footnote-225-167">167</a> <span>Bu konuyu ele alan yazı: “</span><span class="char-style-override-12">Çete Suçlaması”</span><span>,</span> <span class="char-style-override-2">Cumhuriyet</span><span>, 8 Nisan 2010. Yazıda şunları soruyorduk: “Birisi kalkar ve Bakan’a tutuklama dalgasını yaratan savcı ve hakimler iktidar çetesinin mensubu olmasın, diye sorarsa, buradan adalet mensupları yara alır mı almaz mı?.. Balyoz tutuklamalarının hacminden anlaşılıyor ki, aslında iktidarın adamları,</span> <span class="char-style-override-12">bütün subayları tutuklamak</span> <span>ve içeri tıkmak için yanıp tutuşuyor.. Neredeyse son 10 yılda yükselen subayları, bir bahane ile, şaibeli duruma düşürmek ve safdışı bırakmak niyetleri mi var? Estirilen geniş tutuklama rüzgârını başka türlü değerlendirebilmek mümkün mü? Zorunlu olarak bir askeri seminere katılan bütün subayları, darbe yapacaklardı diye</span> <span>tutuklama histerisi</span> <span>psikiyatrik bir duruma dönüştüyse... Türkiye hukuk, yargı, adalet bakımından, tarihinin en karanlık dönemini yaşıyor! Yandaş medyadaki manşetlere ve yorumlara bakın:</span> <span class="char-style-override-12">Yüreklerinin ve niyetlerinin nasıl kapkara olduğunu</span> <span>görürsünüz! İnsanlar yargılanıyorlar, ama mutlaka hücrelere tıkılmasını istiyorlar! Türkiye’yi bütünüyle büyük bir zindana dönüştürmek isteyen, alçaklığın bataklığında, iktidarın niyetlerini bile aşan iktidar yalayıcısı bir medya güruhu, utanmaz ve rezil, görev başında!”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-168-backlink" id="footnote-225-168">168</a> <span>1 Ağustos 2010 tarihli gazeteler ve herkul.org sitesindeki konuşması. “Değil sadece kadını erkeğiyle, çoluğu çocuğuyla ve dünyanın dört bir yanına dağılmışıyla, hayatta olan insanları, imkân olsa mezardakileri bile kaldırarak referandumda ‘evet’ oyu kullandırmak lazım. Çünkü demokrasi adına çok önemli bir adımdır.”</span> <span>http://www.zaman.com.tr/huseyin-gulerce/gulen-ve-evet_1025939.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-169-backlink" id="footnote-225-169">169</a> <span>Parti lideri gibi... Bu tanımlama zaten bu kitabın temel tezidir! Parti olarak ilan edilmemiş bir örgüt yapısının lideri..</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-170-backlink" id="footnote-225-170">170</a> <span>“Erdoğan Şanssızlıktır”,</span> <span class="char-style-override-2">Cumhuriyet</span><span>, 24 Ağustos 2010.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-171-backlink" id="footnote-225-171">171</a> <span>“Bir Cesur Ses”,</span> <span class="char-style-override-2">Cumhuriyet,</span> <span>22 Ağustos 2010. Hanefi Avcı’nın kitabını, merkez medya, örneğin</span> <span class="char-style-override-2">Hürriyet</span> <span>ve diğerleri görmeyecekti, Cemaat’in bu gibi işlerle ilgisinin bulunabileceği konusunda yayın yapmaya anlaşılan gazetelere yasak gelmişti! Bunlardan bazıları iç sayfalarda Avcı’ya soruşturma açıldı biçiminde duyurdu. İktidar ile cemaat medyası tabii ki suspustu, ama Gülen’in açıkmalarına yer verdiler.</span> <span class="char-style-override-2">Hürriyet</span> <span>yazarları bu büyük haberi es geçecek, sadece iki yazar sözünü edecek, biri “bu kitabı okuyun”, diğeri de “somut tek bir kanıt yok” diyecekti! Oysa kitap baştan son kanııt dolu, içindekileri beğenmedinizse, Avcı başlı başına bir kanıttı.</span></p>

          <p class="dipnot"><span>Hanefi Avcı televizyonlarda da yasak yedi. CNNTürk’teki programı iptal edildi! NTV’de Ruşen Çakır’ın programı büyük ilgi topladı, ama bu da hem Avcı’nın hem de Çakır’ın programının daha sonra sonunu getirecekti! CNNTürk ve NTV’de, içeriden aldığımız haberler, Cemaat’in Doğan Medya ve NTV,</span> <span class="char-style-override-2">Vatan, Milliyet</span> <span>vb gibi merkezi gazeteler ve tv’ler üzerinde yıldırıcı baskısının etkili olduğunu gösteriyordu. Özellikle iktidarın maliye müfettişlerini medya üzerine salması korkutucuydu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-172-backlink" id="footnote-225-172">172</a> <span>Toygun Atilla, “İşte Hanefi Avcı’nın Hikâyesi” başlıklı haberi. www.hurriyet.com.tr/gundem/25339826.asp</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-173-backlink" id="footnote-225-173">173</a> <span>Cemaat’in bu ilk “</span><span class="char-style-override-2">deneme operasyonu</span><span>” 2005 Ekimi’nde gerçekleşti. Yani epey erken bir tarih. Cemaat’in yargı içindeki adamlarını, Özel Yetkili Ağır Ceza Mahkemelerinde, tamamen haksızlık temelinde harekete geçirdiği ilk büyük operasyon olarak görülebilir. Özel Yetkili Ağır Ceza Mahkemeleri 2004’te Devlet Güvenlik mahkemeleri’nin AB’ye uyumu paketi çerçevesinde kaldırılınca, DGM’lerin yerine hemen kuruldu, fiiliyatta ise DGM’lerin görevini üstlendi. Mesela, Cemaat’in Van’da böyle bir savcıları olmasaydı, herhalde Yücel Taşkın’a yönelik böyle bir utanmazca bir operasyon da gerçekleşmezdi. Özel yetkili savcı Ferhat Sarıkaya, yetkilerini belki de 10 kat aşarak, bu operasyonu yürüttü.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-174-backlink" id="footnote-225-174">174</a> <span>Aslında Cemaat’in Yargı’da (ve Emniyet’te) hükümetten habersiz örgütlenmesinin ve operasyonlarının AKP’yi epey erken tarihte rahatsız etmeye başladığını, Ahmet Hakan’ın</span> <span class="char-style-override-2">Hürriyet</span><span>’te 2 Nisan 2007 tarihli “Cemaat, Ey Cemaat” yazısından öğreniyoruz. Hakan, “Van’da rektör tutuklanır, Ankara polisi ile İstanbul polisi arasında savaş çıkar, Andıç çalınır, Günlük yayınlanır... Hükümet ise şaşkındır” diye yazıyordu ve bu durum üzerine hükümet içinde etkili bir bakan kendisine “Bu Cemaat de çok olmaya başladı.. El attığı bütün işlerden biz zararlı çıktık” diyor ve Emniyet’te gruplaştıklarını, Adliye’de dayanışma içinde olduklarını, attıkları adımın hükümetin değil kendi işlerine yarayıp yaramadığına baktıklarını, bütün sorunlu işlerin altında Cemaat bağlantısı çıktığını ve hükümet bu yüzden zor durumda kaldığını söylüyordu. Bakan bey ayrıca, “cemaatsen cemaatçiliğini bil kardeşim.. Fethullah Hoca istihbarat ilişlerine meraklıdır” diyecekti. A Hakan: “Bazen Cemaat’in taktikleri ile iktidarın taktikleri örtüşebilir. Ne de olsa taktiği besleyen ortak dost ve ortak düşman meselesidir. Ancak, Cemaat’in stratejisi ile iktidardaki partinin stratejisi asla örtüşmez” doğru yorumunu (belki de ilk, ama devamı gelmedi) yapıyordu!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-175-backlink" id="footnote-225-175">175</a> <span>“Erdoğan Şanssızlıktır-2”, “Bilim ve Siyaset”,</span> <span class="char-style-override-2">Cumhuriyet,</span> <span>26 Ağustos 2010, Başbakanın sarfettiği “bana gelmedi”, sözünün de bir anlamı yoktu aslında, çünkü Avcı bunu yalanlıyordu: “Başbakan’ın Başdanışmanı’na olayı anlattım. Cemaat’in nerelere kadar sızdığını, neler yaptığını, ülkenin güvenliğinin ve insanların özgürlüklerinin tehlikede olduğunu anlatmaya çalıştım. Aradan zaman geçmesine rağmen harekete görmeyince bu kitabın bir an önce yazılması gerektiğine inanıp yazmaya karar verdim.”</span> <span>Kitapta da İçişleri Bakanlığı ve Adalet Bakanlığı’na verdiği dilekçe örnekleri vardı. Bu dilekçelerde kendisine komplolar kurulduğunu da belirtiyordu. Tabii, büyük bir</span> <span class="char-style-override-2">tıssss</span> <span>sesi duyuyordu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-176-backlink" id="footnote-225-176">176</a> <span>İlhan Taşçı,</span> <span class="char-style-override-2">İlahi Adalet- Yargının siyasallaşma Günlüğü</span> <span>kitabında tüm dönen seçim dolaplarını anlatıyor, Cumhuriyet Kitapları, Nisan 2011. Seçilenlerin kimliklerini, iktidar ile aşna fina ilişkilerini anlatıyor. Referandum’da yetmez ama evet diyerek Anayasa değişikliğine destek oyu veren Demokrat Yargı’nın ve YARSAV’ın hiçbir adayı seçilemeyecekti. YARSAV, Bakanlık listesini daha önce açıklamıştı, liste iki fire ile seçilmişti. O dönemde Adalet Bakanlığında, Hatay’da ihale dağıttığı el yazısıyla belgelendiği için adı Ali Dibo’ya çıkmış olan Sadullah Ergin oturduğunu not olarak düşelim..</span></p>

          <p class="dipnot"><span>Ayrıca, Referandum’a evet diyen ama sonraki gelişmelerden derin hayal<br/>
          kırıklığına uğrayarak olan bitenleri net olarak ortaya koymaya başlayan, hukuk mücadelesine girişen Demokrat Yargı Derneği ve yönetici üyelerinin yazdıkları da birer belge niteliğindedir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-177-backlink" id="footnote-225-177">177</a> <span>Referandum’dan hemen önce 29 Ağustos 2010’da, “Bilim ve Siyaset” köşesinde, “Referandum’da evet de” kampanyasına katılanlardan Sezen Aksu ile Orhan Pamuk üzerine yazdığımız makalenin sonunda “Fethullah Hukuk Sistemi’nin kurulmasını” mı istiyorlar diye soruyorduk. Ortalık aslında yargıya yapılacak darbenin yol açacağı yeni vesayet ve dikta durumlarını açıklayan yazılarla doluydu. Örneğin Rıza Türmen,</span> <span class="char-style-override-2">Milliyet</span><span>’teki yazısında (6 Eylül 2010) HSYK ile ileri sürülen “Avrupa standartları geliyor” yalanlarına iyi bir yanıt veriyordu. 5 Eylül’de “Hangi Koşullarda Referandum?” başlıklı yazımda, “Ama nasıl bir ortamda referanduma gittiğimizin şahikasını, Başbakan toplumun önüne koyarak belgelemiştir: Tarafsız kalanı bertaraf ederiz! Dünyanın hiçbir uygar ülkesinde, millet, kendi iktidarbaşının böyle bir tehdidi altında kalmamıştır; kalırsa, hukuk ona, gel bakalım sayın başbakan, ne demek istedin, biraz anlat bakalım der. Eğer Anayasa değişikliğine evet çıkarsa, bugün yaşadıklarımızı katmerli yaşayacağımız açık ve seçiktir” diyordum.</span></p>

          <p class="dipnot"><span>Referandum sonucu üzerine de, 13 Eylül 2010 tarihli yazımdan: “Bu referandum,</span> <span class="char-style-override-12">Recep Bey referandumudur</span><span>; Recep Bey’i çok daha büyük yetkilerle donatmayı ve Türkiye’nin başına getirmeyi amaçlayan</span> <span class="char-style-override-12">stratejinin ilk aşaması</span><span>, ilk büyük adımıdır.” Nitekim Yargı’nın kendisine yönelik soruşturmalarını daha sonra bir bir ortadan kaldıracağını görecektik. 14 Eylül tarihli “Yüzde 42 Başarıdır’ yazısında ise bir hesaplaşma vardı: “Yüzde 42 Hayır’da mı daha yüksek ve gelişmiş bilinç vardır ve bu referanduma yansımıştır; yoksa yüzde 58 Evet’te mi?” Ama yetmez ama evetçi bazı solcu eskileri “halka güveneceksin kardeşim” diye yazacaktı!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-178-backlink" id="footnote-225-178">178</a> <span>“ÖYM’ler Savaşı: Suların Isınması!”,</span> <span>“Bilim ve Siyaset”,</span> <span>Temmuz 2012.</span> <span>Bu yazı “Düşünüyorum da, Cemaat yapılanmasını budama, HSYK yönetimine kadar uzanır, RTE’ye uyum sağlamazlarsa!” notuyla bitiyordu. 2014 yılında ise savaşın HSYK’ya tırmandığını, 1. Daire’nin yapısının değiştirildiğini, hem HSYK hem Yargıtay’daki Cemaat üstünlüğünün sona erdirilmesi için bir seçim savaşına girildiğini görecektik.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-179-backlink" id="footnote-225-179">179</a> <span>“Böcek Üzerinden İstihbarat Savaşları”, “Bilim ve Siyaset”, 30 Aralık 2012,</span> <span class="char-style-override-2">Cumhuriyet,</span> <span>Yazıda ayrıca</span> <span>savaşın özellikle iki tarafın “askerlerince” çeşitli cephelerde sürdürüldüğü vurgulanıyordu:</span> <span>“Mesela Ergun Babahan’ın kendi sitesinde Cemaat yazarlarını hedef alan yazılarına bakın. Emre Uslu’nun Amerikan Neocon’ların vakfındaki çalışmalarını teşhir ediyor. Cemaat’in polisten devşirme yazarı Emre Uslu da kendi sitesinde ağır sözlerle yanıt veriyor. Babahan’ın yayın yönetmenliği döneminde yaptıklarını teşhir ederken, onun ne</span> <span>kadar kullanışlı bir insan olduğunu ve şimdi de Cemaat’e karşı kullanıldığını yazıyor.. (</span><span>http://euslu.com/2012/12/29/ergun-babahan-ve-istihbarat-operasyonu/</span><span>) “Kuzey Rüzgârları” isimli internet sitesinde ise, örneğin Cevdet Akbay’ın Emre Uslu’yu neredeyse “parçalayan” yazısı ve tvitleri (@cevdet_akbay), olayın boyutlarını tahminlerimiz de ötesine taşımakta. Uslu’nun Amerikan Neoconlara ait olan</span> <span class="char-style-override-27" xml:lang="en-US">Jamestown Vakfı’yla ilişkileri gündeme taşınmakta ve Uslu’yu, gizli kapaklı bile diyemeyeceğim bir açıklıkla, neredeyse Amerikan ajanlığıyla suçlamadıkları kalmış gözüküyor..”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-180-backlink" id="footnote-225-180">180</a> <span>Türkiye’de yalpalamayan, iktidarlara ve güç odaklarına ikide bir yanaşmayan, sağlam bir entelektüel- aydın duruşu olan güçlü ve etkileyici, toplumca da güvenilir bir insan-düşünce yapısı, katmanı, sınıfıne yazık ki oluşamıyor. Tabii yazar, gazeteci yazar kesimini de epey bunlara katmak zorundayız. Bir Özal’ın kuyruğu, sonra RTE/AKP iktidarı + Cemaat kuyruğu, derken... Bunun temel nedeni bence, ülkemizin düşünsel, felsefi ve bilimsel zayıflığı. Bu alanda evrensel diyebileceğimiz “üretim eksikliği”, böyle bir güçlü yapıdan mahrum bırakıyor ülkemizi.</span></p>

          <p class="dipnot"><span>İlhan Kesici ile bu konu üzerine sohbet ederken “Ooo bu çok eski bir hastalık bizim insanımızda, Osmanlılardan beri” dedi ve bir dörtlük söyledi: “Meşhurdur ki fisk ile olmaz Cihan harap / Eyler âni müdahene-i âliman harap”.</span></p>

          <p class="dipnot"><span>Yani, “Dünyanın zulüm/günah ile harap olmadığı meşhurdur - Dünyayı harap eden okumuş yazmış insanların dalkavukluğudur.” Bunu söyleyen, Mekke Kadısı Keçecizade İzzet Molla... İzzet Molla, ünlü Sadrazam ve Hariciye Bakanı Fuat Paşa’nın da babası. Kesici’ye bu katkısı için teşekkür.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-181-backlink" id="footnote-225-181">181</a> <span>Pınar Doğan- Dani Rodrik,</span> <span class="char-style-override-2">Yargı, Cemaat ve Bir Darbe Kurgusunun İç Yüzü</span><span>, Destek Yayınları, 5. Baskı, Şubat 2014</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-182-backlink" id="footnote-225-182">182</a> <span>http://balyozdavasivegercekler.com</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-183-backlink" id="footnote-225-183">183</a> <span>http://balyozdavasivegercekler.com/2012/07/23/zaman-yalan-haberi-iki-kere-daha-isitinca-haber-gercek-olmuyor/</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-184-backlink" id="footnote-225-184">184</a> <span>http://orhanbursali.blogspot.com.tr/2011/03/aaaa-inanamyorum.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-185-backlink" id="footnote-225-185">185</a> <span>Mustafa Sönmez, http://mustafasonmez.net/?p=3909</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-186-backlink" id="footnote-225-186">186</a> <span class="char-style-override-2">Aydınlık</span><span>, 10 Şubat 2012.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-187-backlink" id="footnote-225-187">187</a> <span>Aslı Aydıntaşbaş, http://aksam.medyator.com/2009/07/09/yazar/13450/asli_aydintasbas/gulen_cemaatinin_washington_ayagi.html</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-188-backlink" id="footnote-225-188">188</a> <span>Yılmaz Polat,</span> <span class="char-style-override-2">ABD’nin Özel Din Görevlisi</span> <span>kitabından: “Hizmet hareketi içinde yer alan 162 kuruluşun 11’i çoğunlukla ABD Kongresi’ne dönük faaliyette bulunuyordu. Kongre üyeleri ve yardımcılarının masrafları karşılanarak 100’ün üzerinde seyahat düzenlendi... Rumi Forum 24 seyahatle birinci sırada yer aldı..” Bütün bunlar aslında F. Gülen hareketinin ABD’de ne kadar sağlam zemine bastığını gösteriyor. Cemaat’in Obama’nın seçim kampanyasına büyük ölçekli yardımlarını da anımsatalım. Sadece Burak Yeneroğlu isimli işadamı 650 bin dolar bağışlamış. Polat, kitabında İstanbul’da Amerikan konsolosluğunun kısa süre önceye kadar “Fethullah Gülen ziyaret vizesi” verdiğine ilişkin bir belge yayınlıyor! AKP iktidarının “Gülen’i geri ver” baskısının bir karşılığının ancak çok olağanüstü koşullarda söz konusu olabileceğini gösteriyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-189-backlink" id="footnote-225-189">189</a> <span>www.sendika.org/2014/04/gulen-cemaatinin-kurt-cografyasindaki-rant-kapisi-sodes-yeni-sahiplerini-bekliyor/</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-190-backlink" id="footnote-225-190">190</a> <span class="char-style-override-2">Yeni Türkiye Yolunda, Cumhurbaşkanlığı Seçimi Vizyon Belgesi</span><span>, 2014, “Devlet-Din İlişkisi” bölümü... Bu bölümde ayrıca RTE’nin tek yanlı laiklik anlayışı da sergileniyor. “Devletin inancı, etnik kimliği olamaz” dedikten sonra “laiklik, aslında dini hayatın serbestiyeti, dini ve inaç içerikli özgürlüklerin güvence altına alınması için geliştirilmiş bir kavramdır” deniyor. Laiklik=dini özgürlükler denklemini görüyoruz. Laikliğin, kilisenin siyasi hayatına, siyaseti belirlemesine son veren burjuva devrimlerinin, aydınlanma süreçlerinin hayata geçirilmiş kavramı olduğu gözden uzak tutulmakta, devleti dini anlayışlardan arındırdığını ve her türlü inanç (ve inançsızlık) karşısında tarafsızlığını ve eşit mesafe ilişkisini görmezden gelinmekte. Oysa iktidar, dini-inancı, topluma yaşam ve davranış normları koymaya ve dini inançlardan arınmış olması gereken eğitimi yeniden dinsel içeriğe kavuşturmaya kadar, her alanda yoğun şekilde kullanmakta beis görmemektedir. Durum şudur: “Ben seçilmiş olarak dini istediğim kadar iktidarım için ve toplumu dönüştürmekte alet olarak kullanırım... Ama Cemaatler kullanamaz.” Anayasa’ya göre ise hiçbiri kullanamaz.</span></p>
        </div>
      </div>
    </div>
  </div>
</body>
</html>
