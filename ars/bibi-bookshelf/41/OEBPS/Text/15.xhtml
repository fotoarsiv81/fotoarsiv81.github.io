<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <link href="../Styles/styles.css" rel="stylesheet" type="text/css" />

  <title>Ekonomi Politikası</title>
</head>

<body>
  <h1 id="15">15. Ekonomik Gelişmelerin İzlenmesi</h1>

  <p class="alinti">Yaşam, yalnızca geriye bakılarak<br />
  anlaşılabilir, fakat ileriye doğru<br />
  yaşanır.</p>

  <h2 id="151">15.1. EKONOMİ POLİTİKASI VE EKONOMİNİN İZLENMESİNİN ÖNEMİ</h2>

  <p>Ekonomi politikasını yürüten siyasetçiler ve bürokratlar politikayı biçimlendirmek için ekonomiyi izlemek durumundadır. Ekonominin gidişi hakkında görüş sahibi olmadan doğru bir ekonomi politikası biçimlendirmek mümkün değildir.</p>

  <p>Ekonominin potansiyeli kadar hangi yönde ve hangi hızla gittiğinin, hangi sorunları yaşadığının yakından izlenmesi gerekir.</p>

  <p>Ekonomi politikası biçimlendirilip uygulamaya konulduktan sonra da ekonominin izlenmesi şarttır. Bu kez de yapılan uygulamanın doğru sonuçlar verip vermediğine bakılması ve gerekiyorsa politika ya da araç değişikliklerinin yapılması gerekir. Örneğin para politikasının bir aracı uygulanarak sonuç alınamamışsa ve eğer koşullar uygunsa başka bir aracın uygulanması ya da maliye politikasına geçiş yapılması gündeme gelebilir.</p>

  <p>Enflasyonu önlemek için vergi oranlarında artırıma gidilerek kullanılabilir gelirin düşürülmesi ve dolayısıyla talebin frenlenmesi yolunda bir politikanın uygulamada olduğunu düşünelim. Bir süre sonra bu düzenlemenin fiyat artışlarına yol açarak enflasyonun daha da yükselmesine neden olduğu anlaşılmış olsun. Bu durumda bu uygulamayı geri almak ve onun yerine örneğin, piyasadaki para miktarını sınırlayıcı bir para politikası uygulamasına gitmek gerekebilir.</p>

  <p>Bunu yapabilmenin yolu ekonomiyi ve ekonomideki gelişmeleri yakından izlemektir.</p>

  <h2 id="152">15.2. DÜNYA EKONOMİSİNİ İZLEMEK</h2>

  <p>Bir iktisatçı için önemli konulardan biri, dünyanın ve ülkesinin makroekonomik göstergelerini izlemektir. Ekonomi sürekli değişim içinde olduğundan bu izlemenin de sürekli yapılması gereklidir.</p>

  <p>Dünya ekonomisini izlerken bakılması gereken başlıca göstergeler şunlardır:</p>

  <ol>
    <li>Dünya ekonomik büyümesi ve bazı önemli ülke ve ülke gruplarının büyüme eğilimleri. Bu ülkeler ve gruplar içinde en önemlileri ABD, Euro Bölgesi, İngiltere, Kanada, Avustralya, Çin, Rusya dahil yeni yükselen piyasa ekonomileridir.</li>

    <li>Dünya ticaret hacmindeki gelişmeler. Özellikle Türkiye’nin ticaret ilişkilerinin yönlendiği Avrupa ülkeleri, Almanya, Rusya ve ABD önemlidir. Bununla birlikte büyük bir ticaret potansiyeli oluşturan Çin ve diğer Uzakdoğu ülkelerini de yakından izlemekte yarar vardır.</li>

    <li>Dünyada işsizlik. İşsizliğin artması, ekonominin deflasyona girmesinin bir göstergesi sayılacağından ekonomilerin ithalat hacimlerini de etkileyecek ve dolayısıyla Türkiye’nin ihracatını da düşürecek sonuçlar yaratabilecektir.</li>
  </ol>

  <p>Dünya ekonomisindeki gelişmeleri bu göstergeler çerçevesinde izledikten sonra Türkiye’nin ekonomik göstergelerini ele almak makroekonomik gözlemi bir bütünsellik içine yerleştirmenin en kestirme yoludur. Dünya ekonomisinde neler olup bittiğini, dünyanın bir çıkış eğiliminde mi yoksa bir iniş eğiliminde mi olduğunu ya da bir krizin eşiğinde olup olmadığını görmeden ülke ekonomisine ilişkin yapılan tahminler eksik kalır.</p>

  <p><b>İzlenmesi önerilen kaynaklar, siteler</b></p>

  <p>Dünya ekonomisindeki gelişmeleri izleyebilmek için başvurulabilecek kaynak niteliğindeki başlıca raporlar ve bunların yer aldığı siteler şunlardır:</p>

  <p>Dünya Ekonomik Görünümü Raporu (World Economic Outlook) www.imf.org</p>

  <p>Küresel Finansal İstikrar Raporu (Global Financial Stability Report) www.imf.org</p>

  <p>Mali Gözlemci (Fiscal Monitor) www.imf.org</p>

  <p>Dünya Kalkınma Raporu (World Development Report) www.worldbank.org</p>

  <p>Ekonomi Değerlendirmeleri (Economic Surveys) www.oecd.org</p>

  <p>Dünya Ticaret Raporu (World Trade Report) www.wto.org</p>

  <p>Uluslararası Ticaret İstatistikleri (international Trade Statistics) www.wto.org</p>

  <p>Ayrıca ülkelerin ayrıntılı ekonomik durumlarını incelemek için başvurulabilecek kaynaklar ve siteler de şunlar:</p>

  <p>Tek tek ülkeler için ekonomik değerlendirmelerin yer aldığı Dördüncü Madde Konsültasyon Raporları (Article 4 Consultation Report) www.imf.org</p>

  <p>ABD ekonomik göstergeleri www.ustreasury.gov, www.federalreserve.gov, www.bls.gov</p>

  <p>Avrupa Birliği ekonomik göstergeleri www.ecb.europa.eu</p>

  <p>OECD üyesi ülkelerin ekonomik durumunu değerlendiren ayrı ülke raporları (OECD Surveys) www.oecd.org</p>

  <p>Ülkelerin başlıca ekonomik göstergelerini karşılaştıran kaynak www.tradingeconomics.com</p>

  <h2 id="153">15.3. TÜRKİYE EKONOMİSİNİ İZLEMEK</h2>

  <h4>15.3.1. GSYH Büyümesinin Yönünü ve Boyutunu Tahmin Etmek</h4>

  <p>Ekonomik faaliyetleri ölçmenin ve piyasanın yönünü belirlemenin önemli göstergelerinden olan GSYH reel büyümesi, dönem tamamlandıktan bir süre sonra açıklanır. Burada konu olan, 3 aylık dönemdir. Bu gelişmenin yönünü ve boyutunu önceden tahmin edebilenler piyasada karar alırken önemli bir üstünlük elde ederler. Bu gelişmeleri tahmin edebilmek için izlenmesi gereken bazı göstergeler vardır.</p>

  <p>Sanayi üretim endeksi, Türkiye İstatistik Kurumu (TÜİK) tarafından aylık olarak yayınlanır. Bu endeks sanayi sektörünün cari ay içinde yaptığı üretimi değer olarak ortaya koyar.</p>

  <p>Sanayi üretim endeksinin aylık gelişmeleri, GSYH’nın en önemli bileşenlerinden biri olan sanayi sektörü üretiminin artıp artmadığını gösterir. Sanayi üretim endeksi aylık olarak artış eğilimi gösteriyorsa, bu gelişme büyük bir olasılıkla GSYH’nın sanayi sektörü bileşeninin büyüdüğünü ortaya koyar.</p>

  <p>Diyelim ki 2012 yılı Aralık ayında sanayi üretim endeksi 110 iken 2013 yılı Ocak ayında 105 olmuşsa sanayi üretiminde gerileme söz konusu demektir. Bu durumda sanayi üretimi ve dolayısıyla GSYH içindeki sanayi kesimi katkısı düşüyor demektir.</p>

  <p>Bir önceki yılın 3’er aylık GSYH büyümesi ve sanayi sektörü büyümesi bilindiğine göre cari yılda sanayi sektörü üretim endeksinin ele alınan aydaki durumunun bir önceki yılın aynı ayındaki büyümesiyle karşılaştırılması geleceğe dair önemli bir ipucu oluşturur. Eğer geçmiş yılın aynı ayına göre sanayi sektörü üretim endeksi daha hızlı bir artış gösteriyorsa, sanayi sektörü büyümesi hızlanıyor demektir. Eğer geçen yılın aynı ayına göre endeks gerileme gösteriyorsa sanayi sektörü büyümesi düşüyor demektir.</p>

  <p>Diyelim ki 2012 yılı Ocak ayında sanayi üretim artış oranı %3 iken 2013 yılının Ocak ayındaki artış oranı %5 olsun. Bu durumda 2013 yılında sanayi üretimi bir önceki yıla göre daha hızlı bir artış içine girmiş demektir. Başka bir deyişle 2013 yılı Ocak ayında sanayi üretimi 2012 yılı Ocak ayına göre daha hızlı artmıştır.</p>

  <p>İmalat sanayii üretim endeksi, her ay düzenli olarak TÜİK tarafından yayınlanır. Sanayi sektörünün lokomotifi, imalat sanayii alt sektörüdür. İmalat sanayii üretim endeksi büyümesi bu açıdan son derecede önemlidir.</p>

  <p>İmalat sanayii kapasite kullanım oranı, Merkez Bankası tarafından aylık olarak yayınlanmaktadır. İmalat sanayii kapasite kullanım oranındaki artışlar, ileride imalat sanayii üretiminde artış olacağını gösterirken bu orandaki gerilemeler bu sektörün üretiminde azalış olacağını ortaya koyar. İmalat sanayii kapasite kullanım oranındaki artışlar yeni bir yatırıma gerek kalmaksızın üretimde artış sağlayan gelişmelerdir. Diyelim ki yılda 100 milyon metre kumaş üretmek üzere bir fabrika kurulmuş olsun. Bu fabrikanın kuruluşu sırasında yapılan yatırım harcamaları GSYH hesaplarına gider yönünden girmiştir. Fabrika üretime başlayınca ürettiği her metre bu kez GSYH hesaplarına üretim olarak girecektir. Yine diyelim ki bu fabrika 2012 yılında 70 milyon metre kumaş üretmiş olsun. Bu durumda 2012 yılı GSYH’sına, 70 milyon metre kumaşın karşılığı Türk Lirası girecektir. 2013 yılında bu fabrika eğer 80 milyon metre kumaş üretirse GSYH büyümesine yeni yatırım olmaksızın ve yalnızca mevcut bir kapasiteyi tam kapasiteye daha yaklaştırarak olumlu bir katkı sağlanmış olacaktır.</p>

  <p>Merkez Bankası aylık olarak, gelecek üç aya ilişkin beklentileri, yaptığı anketlere dayanarak yayınlar. Bu anketler, önde gelen üreticilerin gelecek döneme ilişkin beklentilerini ortaya koymaktadır.</p>

  <p>Beklentiler ekonomide çok önemli bir yere sahiptir. Rasyonel beklentiler teorisinin formülasyonu çerçevesinde, beklentilerin gerçekleşmeyi etkileyen en önemli faktörlerden biri olduğu genel kabul görmektedir. Beklentilerin olumsuz olduğu dönemlerde yatırım, üretim ve sonuçta büyüme gerilemektedir. Tersine beklentilerin olumluya dönüştüğü dönemlerde üretim ve yatırımda canlanma olmakta ve bu da büyümeyi olumlu yönde etkilemektedir.</p>

  <p>İnşaat sektöründeki gelişmelere bakmak için inşaat sayısındaki değişmeleri incelemek gerekir. Bu gelişmeler TÜİK tarafından aylık olarak yayınlanan bültenlerde yer almaktadır. İnşaat sektörü Türkiye açısından büyümeyi önemli oranda etkileyen alt sektörlerden biridir. İnşaat ruhsatı sayısındaki artış çimento, demir çelik, seramik, parke, halı, duvar boyası-kâğıdı, mutfak dolabı, elektrik malzemesi, musluk, batarya, kiremit, pencere, kapı, radyatör gibi inşaatta kullanılan malzeme üretiminin artışını uyarmaktadır. Bu uyarılmış üretim artışı sonuçta büyümeyi etkilemektedir. İnşaatın bitimi ve satılmasıyla birlikte bu kez beyaz eşya, kahverengi eşya, mobilya gibi malların satışının artması söz konusu olmaktadır.</p>

  <p>Tarım sektörü, GSYH’nın ikinci bileşenidir. Tarım sektörüyle ilgili bilgiler sanayi ve inşaat alt sektörlerine göre daha kısıtlı ve düzensizdir. Bununla birlikte sektörün gidişatı hakkında bir tahmin yapabilmek için aşağıdaki gibi konularda elde edilecek bilgiler tarım sektörü büyümesi konusunda önemli ipuçları verir:</p>

  <ol type="a">
    <li>Yağışların durumu</li>

    <li>Tarımsal girdilerin durumu (gübreyle ilgili sübvansiyonların artıp artmadığı)</li>

    <li>Çiftçi kredilerinin durumu (tarımsal kredi faizlerinin yükselip yükselmediği, bu kredilerde miktar azalması olup olmadığı)</li>

    <li>d. Sel, doğal afet Vb. olup olmadığı</li>
  </ol>

  <p>Bu bilgiler Tarım Bakanlığı, Ziraat odaları, TÜİK, Kalkınma Bakanlığı (DPT) ve Hazine Müsteşarlığı gibi kuruluşların aylık bültenlerinde bulunabilir.</p>

  <p>Hizmetler sektörü, birçok alt kesimden oluşmaktadır. Bunların en önemlilerinden biri mali sektördür. Mali sektörle ilgili gelişmeler Hazine ve Bankalar Birliği’nin yayınlarında bulunabilir. Bankaların mevduatındaki, kredilerindeki, kârlılıklarındaki gelişmelere bakılarak sektör hakkında bazı yargılara varmak mümkündür.</p>

  <p>Sektörün bir başka önemli alt kesimi ticarettir. Ticari faaliyetlerin hacmine ve yönüne bakılarak gidişat tahminleri yapılabilir.</p>

  <p>Aşağıdaki tablo TÜİK’in üç aylık verilere dayanarak yaptığı GSYH hesaplamasını gösteren özet tablodur. TÜİK bu tabloyu, açıklamalarını ve buna dayalı ayrıntı tablolarını üçer aylık dilimleri kapsayacak biçimde yayınlamaktadır.</p>

  <figure id="t21">
    <table>
      <caption>
        Tablo 21: GSYH Sonuçları
      </caption>

      <tr>
        <th>Dönem</th>

        <th>Cari<br />
        fiyatlarla<br />
        GSYH<br />
        (Milyon<br />
        TL)</th>

        <th>Gelişme<br />
        hızı<br />
        %</th>

        <th>Cari<br />
        fiyatlarla<br />
        GSYH<br />
        (Milyon<br />
        USD)</th>

        <th>Gelişme<br />
        hızı<br />
        %</th>

        <th>Sabit<br />
        fiyatlarla</th>

        <th>Gelişme<br />
        hızı<br />
        %</th>
      </tr>

      <tr>
        <td>I</td>

        <td>289.198</td>

        <td>20,0</td>

        <td>183.353</td>

        <td>14,8</td>

        <td>26.301</td>

        <td>12,1</td>
      </tr>

      <tr>
        <td>II</td>

        <td>317.048</td>

        <td>19,2</td>

        <td>202.757</td>

        <td>17,2</td>

        <td>28.031</td>

        <td>9,1</td>
      </tr>

      <tr>
        <td>III</td>

        <td>350.598</td>

        <td>18,4</td>

        <td>202.666</td>

        <td>3,5</td>

        <td>31.088</td>

        <td>8,4</td>
      </tr>

      <tr>
        <td>IV</td>

        <td>341.218</td>

        <td>15,4</td>

        <td>185.411</td>

        <td>-8,7</td>

        <td>29.469</td>

        <td>5,0</td>
      </tr>

      <tr>
        <td>2011 Yıllık</td>

        <td><b>1.298.062</b></td>

        <td><b>18,1</b></td>

        <td><b>744.188</b></td>

        <td><b>5,8</b></td>

        <td><b>114.889</b></td>

        <td><b>8,5</b></td>
      </tr>

      <tr>
        <td>I</td>

        <td>327.995</td>

        <td>13,4</td>

        <td>182.174</td>

        <td>-0,6</td>

        <td>27.161</td>

        <td>3,3</td>
      </tr>

      <tr>
        <td>2012 II</td>

        <td>349.630</td>

        <td>10,3</td>

        <td>193.686</td>

        <td>-4,5</td>

        <td>28.838</td>

        <td>2,9</td>
      </tr>
    </table>
  </figure>

  <p><b>İzlenmesi önerilen kaynaklar, siteler</b></p>

  <p>GSYH gelişmesini izlemek ve gidişatı tahmin edebilmek için izlenmesi gereken raporlar, yayınlar, istatistikler ve siteler</p>

  <p>Orta vadeli program, yıllık programlar, kalkınma planları www.dpt.gov.tr</p>

  <p>Üç aylık ve yıllık GSYH gelişmeleri www.tuik.gov.tr</p>

  <p>Sanayiyle ilgili gelişmeler, sanayi üretimi, kapasite kullanımı www.tuik.gov.tr</p>

  <p>Tarımsal üretimle ilgili gelişmeler www.tuik.gov.tr</p>

  <p>Dış ticaretle ilgili gelişmeler www.tuik.gov.tr, www.ekonomibakanligi.gov.tr, www.tcmb.gov.tr</p>

  <p>İnşaat üretimi, yapı izinleri vb’yle ilgili bilgiler www.tuik.gov.tr</p>

  <p>Beklenti anketi www.tcmb.gov.tr</p>

  <p>Banka kredilerindeki gelişmeler www.tbb.org.tr, www.bddk.org.tr</p>

  <h4>15.3.2. İstihdam ve İşsizlik Oranı</h4>

  <p>İstihdamdaki gelişmeyi izlemek de milli gelirin ne yönde gittiğini anlamak açısından önemlidir. Genel denge denklemindeki yatırımın (I) yükselmesi, istihdamın artmasıyla yakından ilgilidir. Bir ülkede çalışan insan sayısının çalışabilir yaştaki insan sayısına, yani aktif nüfusa (genellikle 15-64 yaş arasındaki nüfus) bölünmesiyle bulunan orana istihdam oranı denir.</p>

  <p>Bir ülke nüfusunun 100 milyon, bunun 70 milyonunun aktif olduğunu ve aktif nüfusun 60 milyonunun çalıştığını, 10 milyonunun ise çalışmadığını varsayarsak bu ülkede aktif nüfus oranı %70 (70/100) ve istihdam oranı %86 (60/70) demektir.</p>

  <p>İlk bakışta işsizlik oranı da %14 (10/70) gibi görünüyorsa da, gerçek işsizlik oranını bulabilmek için, işsiz olanların ne kadarının kendi arzusuyla işsiz olduğunu bilmek gerekir.</p>

  <p>Varsayalım ki çalışmayan 10 milyon aktif nüfusun 3 milyonu kendi arzusuyla çalışmak istememektedir. Bu durumda işsiz sayısı 7 milyon (10-3) demektir. O halde işsizlik oranını %10 olarak hesaplayabiliriz (7/70).</p>

  <p>İstihdamın artması, işsizlik oranının düşmesi, artan istihdam içinde daha düzenli bir istihdam biçimini gösteren tarım dışı istihdamın artması bize ekonomide canlılık ve büyüme olduğunu işaret eder.</p>

  <p>Ne var ki büyüme ile işsizlik birbirine çabuk adapte olmazlar. Arada bir zaman gecikmesi söz konusu olur. Bir başka ifadeyle birindeki olumlu gidişin ötekine yansıması biraz zaman alır. Tablo 22, TÜİK’in Hanehalkı İşgücü İstatistikleri haber bülteninden alınmıştır. TÜİK her ay böyle bir haber bülteni yayınlayarak istihdam ve işsizlik oranındaki gelişmeleri açıklamaktadır.</p>

  <figure id="t22">
    <table>
      <caption>
        Tablo 22: Türkiye’de İstihdam (2012)
      </caption>

      <tr>
        <th></th>

        <th colspan="2">Türkiye</th>

        <th colspan="2">Kent</th>

        <th colspan="2">Kır</th>
      </tr>

      <tr>
        <th></th>

        <th>2011</th>

        <th>2012</th>

        <th>2011</th>

        <th>2012</th>

        <th>2011</th>

        <th>2012</th>
      </tr>

      <tr>
        <td><b>Kurumsal olmayan nüfus (000)</b></td>

        <td>72.376</td>

        <td>73.604</td>

        <td>49.535</td>

        <td>50.397</td>

        <td>22.841</td>

        <td>23.207</td>
      </tr>

      <tr>
        <td>15 ve daha yukarı yaştaki nüfus (000)</td>

        <td>53.593</td>

        <td>54.724</td>

        <td>36.973</td>

        <td>37.656</td>

        <td>16.620</td>

        <td>17.068</td>
      </tr>

      <tr>
        <td>İşgücü (000)</td>

        <td>26.725</td>

        <td>27.339</td>

        <td>17.594</td>

        <td>18.186</td>

        <td>9.131</td>

        <td>9.153</td>
      </tr>

      <tr>
        <td>..İstihdam (000)</td>

        <td>24.110</td>

        <td>24.821</td>

        <td>15.508</td>

        <td>16.167</td>

        <td>8.603</td>

        <td>8.653</td>
      </tr>

      <tr>
        <td>..İşsiz (000)</td>

        <td>2.615</td>

        <td>2.518</td>

        <td>2.087</td>

        <td>2.018</td>

        <td>528</td>

        <td>500</td>
      </tr>

      <tr>
        <td>İşgücüne katılma oranı (%)</td>

        <td>49,9</td>

        <td>50,0</td>

        <td>47,6</td>

        <td>48,3</td>

        <td>54,9</td>

        <td>53,6</td>
      </tr>

      <tr>
        <td>İstihdam oranı (%)</td>

        <td>45,0</td>

        <td>45,4</td>

        <td>41,9</td>

        <td>42,9</td>

        <td>51,8</td>

        <td>50,7</td>
      </tr>

      <tr>
        <td>İşsizlik oranı (%)</td>

        <td>9,8</td>

        <td>9,2</td>

        <td>11,9</td>

        <td>11,1</td>

        <td>5,8</td>

        <td>5,5</td>
      </tr>

      <tr>
        <td><b>Tarım dışı işsizlik oranı (%)</b></td>

        <td>12,4</td>

        <td>11,5</td>

        <td>12,3</td>

        <td>11,4</td>

        <td>12,8</td>

        <td>11,9</td>
      </tr>

      <tr>
        <td>..Genç nüfusta (5-24 yaş grubu) işsizlik oranı (%)</td>

        <td>18,4</td>

        <td>17,5</td>

        <td>21,2</td>

        <td>20,3</td>

        <td>12,7</td>

        <td>11,9</td>
      </tr>

      <tr>
        <td>İşgücüne dahil olmayanlar (000)</td>

        <td>26.867</td>

        <td>27.385</td>

        <td>19.378</td>

        <td>19.470</td>

        <td>7.489</td>

        <td>7.915</td>
      </tr>
    </table>

    <figcaption>Not: Tablodaki rakamlar, yuvarlamadan dolayı toplamı vermeyebilir.</figcaption>
  </figure>

  <p><b>İzlenmesi önerilen kaynaklar, siteler</b></p>

  <p>İstihdam Ve işsizlik oranındaki gelişmeler ve geçmiş istatistikler www.tuik.gov.tr</p>

  <p>İşsizlik ve istihdam konusunda ayrıntılı değerlendirmeler www.betam.bahcesehir.edu.tr/tr</p>

  <h4>15.3.3. Bütçeyi İzlemek</h4>

  <p>Bütçede gelirlerin ve giderlerin önceki yıllara ilişkin gelişmelerle, geçmiş Ve beklenen enflasyon oranlarıyla karşılaştırılması, kamu kesiminin davranış kalıbını belirlemek ve maliye politikasının alacağı yönü anlamak açısından önem taşır.</p>

  <p>Eğer bütçe giderleri beklenen enflasyon oranına göre yüksek gider ve buna karşılık düşük gelir öngörmüşse, yani bütçe açığı giderek büyüme eğilimi içindeyse o zaman “genişleyici bir maliye politikası” izlendiğinden söz etmek mümkündür.</p>

  <p>Böyle bir eğilimin enflasyonist baskı yaratabileceğine dikkat etmek gerekir.</p>

  <p>Tersi söz konusuysa, yani beklenen enflasyonun altında gider öngörüleri ve buna karşılık artan bütçe gelirleri hedeflenmişse o takdirde “daraltıcı maliye politikası” gündemdedir demektir.</p>

  <p>Bütçe giderleri açısından kritik kalemler, personel giderleri ve transfer ödemeleridir (bu kalemin içinde yer alan faiz giderleri ve sosyal güvenlik kuruluşlarına transferler).</p>

  <p>Bütçe gelirleri açısından kritik kalem ise vergi gelirleridir. Vergi gelirleri dışındaki büyük artışlar yıldan yıla devam etmeyecek artışlardır.</p>

  <p>Örneğin özelleştirmeler tamamlandığında böyle bir gelir kalemi bütçede yer almayacaktır. O nedenle bu tip geçici gelirlerin bütçe geliri olarak sınıflandırılması bile tartışmalıdır.</p>

  <p>Bütçenin gidişini değerlendirmekte en önemli kalem bütçe açığıdır. Bütçe açığının sürekli olarak arttığı ülkelerde bu açığın borçlanmayla sürdürülmesi bir noktadan sonra hiperenflasyona gidişe yola açar.</p>

  <p>Son yıllarda bütçe açığı önemini yitirmiş, buna karşılık “bütçe faiz dışı dengesi” (<i>primary surplus</i>) önem kazanmıştır.</p>

  <p>Bütçe faiz dışı dengesi şöyle hesaplanmaktadır:</p>

  <p>Bütçe giderleri - Bütçe faiz giderleri = Bütçe faiz dışı giderleri</p>

  <p>Bütçe gelirleri - Bütçe faiz dışı giderleri = Bütçe faiz dışı dengesi</p>

  <p>Eğer bu dengede açık varsa bütçe gelirleri faiz dışındaki bütçe giderlerini bile karşılayamıyor demektir. Bu durum bütçe dengesinin sürdürülemez olduğunun göstergesidir.</p>

  <p>Ekonomi politikasının genel hedeflerinin yanına bütçe öngörüleri konulmak suretiyle, tutarlı bir maliye politikası izlenip izlenmediği anlaşılabilir.</p>

  <p>Özellikle de bütçe faiz dışı dengesinin fazla veya açık verdiğine bakarak geleceğe ilişkin sağlam öngörülerde bulunulabilir.</p>

  <p>Tablo 23’ü iki bölümde değerlendirmek gerekir. İlki, Bütçe Nakit Dengesi’ne kadar olan bölümdür. Bu bölüm bütçe dengesi ve faiz dışı dengeye ulaşmaya yarayan gelir ve giderleri gösteriyor. İkinci bölüm nakit dengesinden başlayarak bütçe açığının hangi yollarla finanse edildiğini gösteren finansman bölümüdür.</p>

  <figure id="t23">
    <table>
      <caption>
        Tablo 23: Bütçe Gelişmeleri (Milyar TL)
      </caption>

      <tr>
        <th></th>

        <th>2010</th>

        <th>2011</th>

        <th>2012</th>
      </tr>

      <tr>
        <td><b>Gelirler</b></td>

        <td><b>254,0</b></td>

        <td><b>295,9</b></td>

        <td><b>331,7</b></td>
      </tr>

      <tr>
        <td>..Vergi Gelirleri</td>

        <td>210,5</td>

        <td>253,8</td>

        <td>278,8</td>
      </tr>

      <tr>
        <td>..Diğer</td>

        <td>43,5</td>

        <td>42,1</td>

        <td>52,9</td>
      </tr>

      <tr>
        <td><b>Giderler</b></td>

        <td><b>293,6</b></td>

        <td><b>313,3</b></td>

        <td><b>360,5</b></td>
      </tr>

      <tr>
        <td>..Faiz Dışı Giderler</td>

        <td>245,3</td>

        <td>271,1</td>

        <td>312,1</td>
      </tr>

      <tr>
        <td>..Faiz Giderleri</td>

        <td>48,3</td>

        <td>42,2</td>

        <td>48,4</td>
      </tr>

      <tr>
        <td><b>Bütçe Dengesi</b></td>

        <td><b>-39,6</b></td>

        <td><b>-17,4</b></td>

        <td><b>-28,8</b></td>
      </tr>

      <tr>
        <td>..Bütçe Dengesi/GSYH</td>

        <td>-3,6</td>

        <td>-1,3</td>

        <td>-2,2</td>
      </tr>

      <tr>
        <td><b>Faiz Dışı Denge</b></td>

        <td><b>8,7</b></td>

        <td><b>24,8</b></td>

        <td><b>19,6</b></td>
      </tr>

      <tr>
        <td>..FDF/GSYH (%)</td>

        <td>0,9</td>

        <td>1,9</td>

        <td>1,4</td>
      </tr>

      <tr>
        <td>..FDF/Faiz Giderleri (%)</td>

        <td>18,0</td>

        <td>58,8</td>

        <td>40,5</td>
      </tr>

      <tr>
        <td><b>Bütçe Nakit Dengesi</b></td>

        <td><b>-28,0</b></td>

        <td><b>-14,9</b></td>

        <td><b>-33,3</b></td>
      </tr>

      <tr>
        <td><b>Finansman</b></td>

        <td><b>28,0</b></td>

        <td><b>14,9</b></td>

        <td><b>-2,6</b></td>
      </tr>

      <tr>
        <td>..Dış Borçlanma Net</td>

        <td>7,7</td>

        <td>2,3</td>

        <td>-29,5</td>
      </tr>

      <tr>
        <td>..İç Borçlanma Net</td>

        <td>23,3</td>

        <td>15,0</td>

        <td>29,5</td>
      </tr>

      <tr>
        <td>..Diğer Finansman</td>

        <td>-3,0</td>

        <td>-2,4</td>

        <td>4,6</td>
      </tr>
    </table>

    <figcaption>(Kaynak: www.maliye.gov.tr ve www.hazine.gov.tr)</figcaption>
  </figure>

  <p>Bütçeyle ilgili gelişmeler www.maliye.gov.tr, www.gib.gov.tr</p>

  <p>Bütçe finansmanıyla ilgili gelişmeler www.hazine.gov.tr</p>

  <h4>15.3.4. Borç Stoku ve Gelişmeleri İzlemek</h4>

  <p>Proje finansmanını dışarıda tutarsak, kamu iç ve dış borçlanması bütçe finansmanı amacıyla yapılır. Burada önemli olan iç ve dış borçlanmanın faizleri ve vadesidir. Hazine’nin düşük faizle ve uzun vadeli yaptığı borçlanmalar sürdürülebilir bir kamu maliyesi açısından önemlidir. Bunun yapılabilmesi için doğal olarak, kamu maliyesinin disiplinli biçimde yürütülüyor olması gerekir.</p>

  <p>Faizlerin ani iniş çıkışları ya da vadelerin ani uzayıp kısalması, ekonominin geleceğine ilişkin beklenti değişikliklerinin habercisidir. Dolayısıyla iç ve dış borçlanmanın yakından izlenmesi gerekir.</p>

  <p>Öte yandan özel kesimin borçlarının da izlenmesi ekonominin gidişi hakkında önemli bilgiler verir. Özel kesimin dış borçlanmasının artması, ünansman kalitesinin bozulması, ekonomi açısından her zaman olumsuz sinyal demektir.</p>

  <p>Aşağıdaki tablonun ilk bölümü, borçlanma açısından kamu kesiminin en büyük kısmını temsil eden merkezi yönetimin borç stokunu gösteriyor. İkinci bölümü ise Türkiye’nin toplam dış borç stokunu ve bunun kesimler arası dağılımını ortaya koyuyor.</p>

  <figure id="t24">
    <table>
      <caption>
        Tablo 24: Borç Göstergeleri
      </caption>

      <tr>
        <th></th>

        <th>2010</th>

        <th>2011</th>

        <th>2012</th>
      </tr>

      <tr>
        <td colspan="4"><b>Merkezi Yönetim Borç Stoku</b></td>
      </tr>

      <tr>
        <td>İç Borç Stoku (milyar TL)</td>

        <td>352,8</td>

        <td>368,8</td>

        <td>386,5</td>
      </tr>

      <tr>
        <td>Dış Borç Stoku (milyar USD)</td>

        <td>78,1</td>

        <td>79,8</td>

        <td>81,7</td>
      </tr>

      <tr>
        <td><b>Merkezi Yönetim Toplam<br />
        Borç Stoku (milyar TL)</b></td>

        <td><b>470,1</b></td>

        <td><b>502,1</b></td>

        <td><b>532,0</b></td>
      </tr>

      <tr>
        <td><b>Türkiye Dış Borç Stoku<br />
        (milyar USD)</b></td>

        <td><b>292,3</b></td>

        <td><b>306,6</b></td>

        <td><b>338,9</b></td>
      </tr>

      <tr>
        <td>Kamu Kesimi</td>

        <td>89,0</td>

        <td>94,1</td>

        <td>101,1</td>
      </tr>

      <tr>
        <td>Merkez Bankası</td>

        <td>11,8</td>

        <td>9,7</td>

        <td>7,9</td>
      </tr>

      <tr>
        <td>Özel Kesim</td>

        <td>191,5</td>

        <td>202,8</td>

        <td>217,2</td>
      </tr>

      <tr>
        <td><b>AB Tanımlı Genel Yönetim<br />
        Nominal Borç Stoku/GSYH</b></td>

        <td><b>42,4</b></td>

        <td><b>39,2</b></td>

        <td><b>35,6</b></td>
      </tr>
    </table>
  </figure>

  <p><b>İzlenmesi önerilen kaynaklar, siteler</b></p>

  <p>Kamu borçlanması www.hazine.gov.tr</p>

  <p>Özel kesim borçlanması www.hazine.gov.tr, www.tcmb.gov.tr</p>

  <h4>15.3.5. Ödemeler Dengesinin Gidişi</h4>

  <p>Bir ülke ekonomisinin dış dünyayla ilişkisi ödemeler dengesinden izlenir. Genellikle dış ticaret (ihracat, ithalat ve dış ticaret dengesi) sayıları, ödemeler dengesi bütününden daha önce açıklanır.</p>

  <p>Dış ticaret açığının büyümesi ya da küçülmesi, bir başka deyişle ihracat ve ithalat kalemlerindeki değişim, ekonominin döviz gelirleri açısından izlenmesi gereken önemli bir göstergedir. Eğer dış ticaret dengesi bozuluyor, yani açık artıyorsa ve bu açık turizm gelirleri gibi görünmeyen kalem gelirleriyle de kapanamıyorsa ekonominin döviz sorunu içine gireceğini anlamak mümkündür. Böyle bir durumda ödemeler dengesinin finansman kalemleri önem kazanır. Yani açığın ne yolla ve hangi sürelerle finanse edildiği. Bunu anlamanın yolu sermaye hareketlerine bakmaktır.</p>

  <p>Ödemeler dengesinde ortaya çıkan cari açık finanse edilebilir bir açık olabilir. Eğer bu, geçici bir gelişmeden kaynaklanıyorsa büyük bir soruna işaret etmez. Yok, eğer cari işlemler açığı sürekli olarak artış eğilimi gösteriyorsa o zaman bu açığın finansmanının sürdürülmesinde zorluklar ortaya çıkar. Böyle bir durumda ekonomi, döviz darboğazına sürüklenir ve dış ülkelere borçlarını ya da diğer taahhütlerini yerine getiremez duruma düşebilir.</p>

  <p>Bir ülkenin ekonomi politikası biçimlendirilirken cari açık önemli bir gösterge ve hedef olarak ele alınır. Ödemeler dengesi ve ayrıntıdaki dengeleri, ekonomi politikasının oluşturulmasında, izlenmesinde ve gerektiğinde politikanın ya da araçlarının değiştirilmesinde önemli bir rol oynar. Örneğin bazı durumlarda cari açığı daraltabilmek için büyümeden fedakârlık yapmak gerekebilir. Bu durumda büyüme hedefli bir ekonomi politikasından cari açığı düşürme hedefli bir politikaya geçiş yapılması gerekebilir.</p>

  <p>Konuyla ilgili önemli göstergelerden biri de ülkenin uluslararası döviz rezervleridir. Ödemeler dengesinde ortaya çıkabilecek sıkıntıları karşılamak üzere her ülke döviz rezervi bulundurur. Bunun ölçüsü ülkeden ülkeye ve ekonomilerin gücüne göre değişir.</p>

  <p>Merkez Bankası ödemeler dengesi, birkaç farklı formatta aylık bazda yayınlamaktadır: Aylık analitik, aylık ayrıntılı, yıllıklandırılmış tablolar.</p>

  <p>Merkez Bankası aylık analitik raporuna bir örnek:</p>

  <figure id="t25">
    <table>
      <caption>
        Tablo 25: Ödemeler Dengesi (Aylık Analitik Tablo, Ağustos 2012)
      </caption>

      <tr>
        <th>(Milyon USD)</th>

        <th>2010</th>

        <th>2011</th>

        <th>2012</th>
      </tr>

      <tr>
        <td>A. CARİ İŞLEMLER HESABI</td>

        <td>-45.447</td>

        <td>-75.092</td>

        <td>-46.935</td>
      </tr>

      <tr>
        <td>1. İhracat f.o.b.</td>

        <td>120.902</td>

        <td>143.396</td>

        <td>163.292</td>
      </tr>

      <tr>
        <td>2. İthalat f.o.b.</td>

        <td>-177.315</td>

        <td>-232.535</td>

        <td>-228.932</td>
      </tr>

      <tr>
        <td>Mal Dengesi</td>

        <td>-56.413</td>

        <td>-89.139</td>

        <td>-65.640</td>
      </tr>

      <tr>
        <td>3. Hizmetler Dengesi: Gelir</td>

        <td>36.279</td>

        <td>40.668</td>

        <td>44.267</td>
      </tr>

      <tr>
        <td>4. Hizmetler Dengesi: Gider</td>

        <td>-19.621</td>

        <td>-20.538</td>

        <td>-20.260</td>
      </tr>

      <tr>
        <td>Mal ve Hizmet Dengesi</td>

        <td>-39.755</td>

        <td>-69.009</td>

        <td>-41.633</td>
      </tr>

      <tr>
        <td>5. Gelir Dengesi: Gelir</td>

        <td>4.477</td>

        <td>3.952</td>

        <td>5.033</td>
      </tr>

      <tr>
        <td>6. Gelir Dengesi: Gider</td>

        <td>-11.692</td>

        <td>-11.793</td>

        <td>-11.708</td>
      </tr>

      <tr>
        <td>Mal, Hizmet ve Gelir Dengesi</td>

        <td>-46.970</td>

        <td>-76.850</td>

        <td>-48.308</td>
      </tr>

      <tr>
        <td>7. Cari Transferler</td>

        <td>1.523</td>

        <td>1.758</td>

        <td>1.373</td>
      </tr>

      <tr>
        <td>B. SERMAYE HESABI</td>

        <td>-51</td>

        <td>-25</td>

        <td>-44</td>
      </tr>

      <tr>
        <td>C. FİNANS HESABI</td>

        <td>59.061</td>

        <td>66.698</td>

        <td>67.836</td>
      </tr>

      <tr>
        <td>8. Yurtdışında Doğrudan Yatırım</td>

        <td>-1.464</td>

        <td>-2.349</td>

        <td>-4.086</td>
      </tr>

      <tr>
        <td>9. Yurtiçinde Doğrudan Yatırım</td>

        <td>9.036</td>

        <td>16.047</td>

        <td>12.421</td>
      </tr>

      <tr>
        <td>10. Portföy Hesabı-Varlıklar</td>

        <td>-3.524</td>

        <td>2.688</td>

        <td>2.641</td>
      </tr>

      <tr>
        <td>11. Portföy Hesabı-Yükümlülükler</td>

        <td>19.617</td>

        <td>19.298</td>

        <td>38.132</td>
      </tr>

      <tr>
        <td>11.1. Hisse Senetleri</td>

        <td>3.468</td>

        <td>-986</td>

        <td>6.274</td>
      </tr>

      <tr>
        <td>11.2. Borç Senetleri</td>

        <td>16.149</td>

        <td>20.284</td>

        <td>31.858</td>
      </tr>

      <tr>
        <td>12. Diğer Yatırımlar-Varlıklar</td>

        <td>7.012</td>

        <td>11.136</td>

        <td>-1.138</td>
      </tr>

      <tr>
        <td>12.1. Merkez Bankası</td>

        <td>4</td>

        <td>2</td>

        <td>2</td>
      </tr>

      <tr>
        <td>12.2. Genel Hükümet</td>

        <td>-29</td>

        <td>-292</td>

        <td>-373</td>
      </tr>

      <tr>
        <td>12.3. Bankalar</td>

        <td>13.158</td>

        <td>-397</td>

        <td>2.105</td>
      </tr>

      <tr>
        <td>12.4. Diğer Sektörler</td>

        <td>-6.121</td>

        <td>11.823</td>

        <td>-2.872</td>
      </tr>

      <tr>
        <td>13. Diğer Yatırımlar-Yükümlülükler</td>

        <td>28.384</td>

        <td>19.878</td>

        <td>19.866</td>
      </tr>

      <tr>
        <td>13.1. Merkez Bankası</td>

        <td>-503</td>

        <td>-1.915</td>

        <td>-2.244</td>
      </tr>

      <tr>
        <td>13.2. Genel Hükümet</td>

        <td>3.657</td>

        <td>2.045</td>

        <td>-66</td>
      </tr>

      <tr>
        <td>13.3. Bankalar</td>

        <td>27.240</td>

        <td>10.133</td>

        <td>14.356</td>
      </tr>

      <tr>
        <td>13.4. Diğer Sektörler</td>

        <td>-2.010</td>

        <td>9.615</td>

        <td>7.820</td>
      </tr>

      <tr>
        <td>Cari, Sermaye ve Finansal Hesaplar</td>

        <td>13.563</td>

        <td>-8.419</td>

        <td>20.857</td>
      </tr>

      <tr>
        <td>D. NET HATA VE NOKSAN</td>

        <td>1.405</td>

        <td>9.433</td>

        <td>1.964</td>
      </tr>

      <tr>
        <td>GENEL DENGE</td>

        <td>14.968</td>

        <td>1.014</td>

        <td>22.821</td>
      </tr>

      <tr>
        <td>E. REZERV VARLIKLAR(*)H</td>

        <td>-14.968</td>

        <td>-1.014</td>

        <td>-22.821</td>
      </tr>

      <tr>
        <td>14. Resmi Rezervler</td>

        <td>-12.809</td>

        <td>1.813</td>

        <td>-20.814</td>
      </tr>

      <tr>
        <td>15. Uluslara. Para Fonu Kredileri</td>

        <td>-2.159</td>

        <td>-2.827</td>

        <td>-2.007</td>
      </tr>

      <tr>
        <td>16. Ödemeler Dengesi Finansmanı</td>

        <td></td>

        <td></td>

        <td></td>
      </tr>
    </table>
  </figure>

  <p><b>İzlenmesi önerilen kaynaklar, siteler</b></p>

  <p>Ödemeler dengesi gelişmeleri www.tcmb.gov.tr</p>

  <h4>15.3.6. Parasal Göstergelerin İzlenmesi</h4>

  <p>Parasal göstergelerin izlenmesi, ekonominin enflasyonist bir eğilim içinde olup olmadığını anlamaya yarar. Bu göstergelerde ortaya çıkan ani artışlar ya da ekonominin gerektirdiğinin ötesindeki değişimler, ekonominin ileride sıkıntıya gireceğinin bir göstergesi olabilir. Bu nedenle Merkez Bankası bilançosunun sürekli olarak izlemede tutulması gerekir. Merkez Bankası bilançosuna daha önceki bölümlerde ayrıntılı olarak değinildiği için burada yalnızca parasal göstergelere değinilecektir.</p>

  <p>Parasal göstergeler tek başına enflasyonla karşılaştırıldığında çok fazla anlam ifade etmeyebilir. Buna karşılık bu göstergeleri kredi, mevduat, bankaların aktif büyüklükleri ve para ve ters para ikamesi oranlarıyla karşılaştırmak ekonominin geleceğine ilişkin önemli ipuçları verir.</p>

  <p>Tablo 26 bize, Türkiye’nin son yıllarda bir ters para ikamesi içine girdiğini göstermektedir. Bunun anlamı döviz bozdurarak TL’ye dönüş yapan kişilerin sayısının arttığıdır. Geçmişte bunun tersi yani para ikamesi olgusu yaşanıyordu.</p>

  <figure id="t26">
    <table>
      <caption>
        Tablo 26: Parasal Göstergeler (Milyar TL)
      </caption>

      <tr>
        <th>Parasal Göstergeler</th>

        <th>2008</th>

        <th>2009</th>

        <th>2010</th>

        <th>2011</th>

        <th>2012</th>
      </tr>

      <tr>
        <td>Dolaşımdaki kâğıt<br />
        ve madeni para</td>

        <td>32,7</td>

        <td>38,6</td>

        <td>48,9</td>

        <td>55,1</td>

        <td>62,5</td>
      </tr>

      <tr>
        <td>M<sub>1</sub></td>

        <td>84,4</td>

        <td>103,3</td>

        <td>133,9</td>

        <td>148,4</td>

        <td>167,4</td>
      </tr>

      <tr>
        <td>M<sub>2</sub></td>

        <td>433,5</td>

        <td>490,8</td>

        <td>587,8</td>

        <td>665,6</td>

        <td>731,8</td>
      </tr>

      <tr>
        <td>M<sub>3</sub></td>

        <td>458,4</td>

        <td>518,8</td>

        <td>615,1</td>

        <td>700,5</td>

        <td>774,7</td>
      </tr>

      <tr>
        <td>Para İkamesi Oranı (%)</td>

        <td>29,4</td>

        <td>28,5</td>

        <td>25,0</td>

        <td>26,3</td>

        <td>26,0</td>
      </tr>
    </table>

    <figcaption>(Kaynak: www. tcmb. gov. tr)</figcaption>
  </figure>

  <p><b>İzlenmesi önerilen kaynaklar, siteler</b></p>

  <p>Parasal göstergeler www.tcmb.gov.tr</p>

  <h4>15.3.7. Mevduat ve Kredi Değişikliklerinin Anlattıkları</h4>

  <p>Bir ekonomide mali kesimde ortaya çıkan genişleme ve daralmalar pek çok şeyin göstergesidir. Örneğin mevduat hacmindeki artış, tasarrufların artmakta olduğunu gösterir. Bu artışa, ticari şirketlere yönelik banka kredilerindeki bir artış da eşlik ediyorsa tüketimden yatırıma doğru bir kayma olduğu tahmin edilebilir. Bu gelişmenin ekonomik büyümeyi canlandıracağı anlaşılabilir. Buna karşılık bireysel kredilerde artış varsa, birilerinin yaptığı tasarrufları başkaları tüketim amaçlı kullanıyor demektir.</p>

  <p>Bu gelişmenin, büyümeyi canlandırmakla birlikte, etkisi daha dolaylı ve uzun sürede ortaya çıkar.</p>

  <p>Kredilerdeki artış eğer sanayi üretimindeki büyümeyle ve tüketimde canlanmayla paralel gidiyorsa ekonomide genel bir canlanma olduğu ve büyümenin artacağı sonucuna ulaşılabilir.</p>

  <figure id="t27">
    <table>
      <caption>
        Tablo 27: Türkiye’de Mevduat ve Kredi Stoku (Milyar TL)
      </caption>

      <tr>
        <th></th>

        <th>Birim</th>

        <th>2011</th>

        <th>2012</th>
      </tr>

      <tr>
        <td><b>MEVDUAT TOPLAMI</b></td>

        <td>Milyar TL</td>

        <td><b>731,1</b></td>

        <td><b>816,2</b></td>
      </tr>

      <tr>
        <td>TL Mevduat</td>

        <td>Milyar TL</td>

        <td>489,2</td>

        <td>558,9</td>
      </tr>

      <tr>
        <td>YP Mevduat</td>

        <td>Milyar TL</td>

        <td>241,9</td>

        <td>257,3</td>
      </tr>

      <tr>
        <td>Mevduatta YP Payı<br />
        (Dolarizasyon)</td>

        <td>%</td>

        <td>33,1</td>

        <td>31,5</td>
      </tr>

      <tr>
        <td><b>KREDİ STOKU</b></td>

        <td>Milyar TL</td>

        <td><b>689,8</b></td>

        <td><b>802,3</b></td>
      </tr>

      <tr>
        <td>Kredi/Mevduat Oranı</td>

        <td>%</td>

        <td>97,8</td>

        <td>98,3</td>
      </tr>

      <tr>
        <td><b>MB DÖVİZ REZERVLERİ</b></td>

        <td><b>Milyar USD</b></td>

        <td><b>88,7</b></td>

        <td><b>125,4</b></td>
      </tr>
    </table>

    <figcaption>(Kaynak: www.tbb.org.tr)</figcaption>
  </figure>

  <p><b>İzlenmesi önerilen kaynaklar, siteler</b></p>

  <p>Bankaların mevduat ve kredi gelişmeleri www.bddk.org.tr, www.tbb.org.tr, www.tcmb.gov.tr</p>

  <h4>15.3.8. Borsa Endekslerinin İzlenmesi</h4>

  <p>İstanbul Menkul Kıymetler Borsası’nda (İMKB) [Borsa İstanbul (BİST)], işlem gören hisse senetlerinin değerlerinin topluca izlenmesini sağlayan bazı endeksler kullanılmaktadır. Bunların makroekonomik gidişe ilişkin ipuçları verecek olanlarını burada sıralayalım:</p>

  <p>BİST Ulusal-Tüm Endeksi: Menkul kıymet yatırım ortaklıkları hariç ulusal pazarda işlem gören bütün hisse senetlerinden oluşturulmuş bulunan endekstir.</p>

  <p>BİST Ulusal-30 Endeksi: Menkul kıymet yatırım ortaklıkları dışında ulusal pazarda işlem gören şirket hisse senetlerinden, seçim kriterleri dönemsel değerleme ve değişiklikler esas alınarak seçilen 30 adedinin oluşturduğu endekstir.</p>

  <p>BİST Ulusal-50 Endeksi: BİST Ulusal-30 endeksindeki hisse senetlerine aynı kriterlerle 20 adet daha hisse senedi eklenmesiyle oluşturulmuş bir endekstir.</p>

  <p>BİST Ulusal-00 Endeksi: BİST Ulusal-50 endeksine aynı kriterlerle 50 adet daha hisse senedi eklenmesiyle oluşturulmuş bir endekstir.</p>

  <p>BİST Ulusal-Tüm Endeksi’nin içinde sanayi şirketlerinin hisse senetlerinin oluşturduğu alt gruba BİST Ulusal-Sınai Endeks, hizmet şirketlerinin hisse senetlerinin oluşturduğu alt gruba BİST Ulusal-Hizmetler Endeksi, mali kesim şirketlerinin hisse senetlerinin oluşturduğu alt gruba BİST Ulusal-Mali Endeks ve teknoloji şirketlerinin hisse senetlerinin oluşturduğu alt gruba BİST Ulusal-Teknoloji Endeksi adı verilmektedir.</p>

  <p>Bu tablolardan hareketle geçmişe yönelik olarak ulaştığımız yargıları geleceğe de bir ölçüde taşımamız mümkündür. Borsa endekslerindeki gelişmeleri izleyerek ekonominin yönünü tahmin etmenin yanı sıra bu verilere ve o verilerin altındaki olaylara bakarak ekonomideki ve siyasetteki gelişmelerin borsayı nasıl etkileyebileceğini çıkarmamız mümkündür. Ekonomi ve siyasetteki gelişmeler ilk aşamada borsayı etkilemekle birlikte ikinci aşamada borsadaki gelişmelerin ekonomiyi etkilemesi kaçınılmazdır. Borsada hızlı düşüş ya da yükselişlerin yaşandığı bir ortamda, portföy yatırımcısının alternatiflerini borsa, faiz, döviz olarak düşünürsek, döviz kurları ve faizler ister istemez bu gelişmeden payını alacaktır. Bunlara ek olarak borsada ortaya çıkan gelişmelerden şirket kâr ya da zararlarının artışı, dolayısıyla satışlardaki azalma veya artmalar gözlemlenebilir. Bu gözlemler ekonominin büyüme sürecindeki gelişmelerin izlenmesine yardımcı olur.</p>

  <h4>15.3.9. Diğer Konular</h4>

  <p>Ekonomideki gidişi izleyebilmek için bu sayılanlara ek olarak başka konuları da izlemek gerekir. Bunlar arasında kamu iktisadi teşebbüslerinin durumlarındaki gelişmeler, özelleştirme faaliyetlerindeki gelişmeler, otomobil satışlarının durumu, çeşitli malların üretim miktarlarındaki gelişmeler, karşılıksız çıkan çek miktarları, açılan kapanan şirket sayıları gibi konular sayılabilir. Bunların hepsi ekonominin gidişiyle ilgili ipuçları verir.</p>

  <p><b>İzlenmesi önerilen kaynaklar, siteler</b></p>

  <p>KİT’ler www.hazine.gov.tr</p>

  <p>Özelleştirme faaliyetleri www.oib.gov.tr</p>

  <p>Otomobil üretimi ve satışları, Otomotiv Distribütörleri Derneği www.odd.org.tr</p>

  <p>Karşılıksız çekler, açılan kapanan şirket sayıları www.tcmb.gov.tr, www.tuik.gov.tr</p>

  <p>Bankalar ve özel finans kurumlarıyla ilgili ayrıntılı bilgiler www.bddk.org.tr, www.tbb.org.tr</p>

  <p>Hazine nakit dengesi www.hazine.gov.tr</p>

  <p>Borsa endekslerindeki gelişmeler www.borsaistanbul.com.tr</p>

  <h2 id="154">15.4. MAKALELER</h2>

  <h4>Okur yanıtları</h4>

  <p>Mahfi Eğilmez (www.mahfiegilmez.com) 02.02.2012</p>

  <p>“Kendime Yazılar” adlı blogumda izleyenlere sordum: Hava tahmincileri ekonomistlere göre tahminlerini niçin daha iyi tuttururlar? Gelen yanıtların en ilgi çekici olanlarını aşağıda sıralıyorum:</p>

  <p>Olasılıklar daha azdır da ondan.</p>

  <p>Hava durumuna hiç bir insan etki edemediği için olabilir.</p>

  <p>Havacılar havaya bakıp, ekonomistler elin cebine bakıp tahmin yaparlar.</p>

  <p>İzmir’e yağan karı bilemediler ama çok güzel açıkladılar: Erken varan bulutlar soğukla karşılaşınca yağmur olacağına kar olmuş.</p>

  <p>Doğa dürüst ve merttir, ondan bekleneni gösterir.</p>

  <p>Değişken daha az olduğu için olabilir mi?</p>

  <p>Örneğin su “hep” sıfır derecede donar. Merkez Bankası ile “hep” yan yana gelir mi?</p>

  <p>Hava tahmincilerinin inceledikleri veriler içerisinde insan davranışları faktörü yok. Misal bir Merkel yok.</p>

  <p>Sonuçta her ikisi de yanlış tahmin yapınca hava alıyor. Hava tahmini yapanın avantajı bu olsa gerek.</p>

  <p>Hava tahmincileri, aynı havayı koklarlar ve tahmin parametreleri politik müdahalelerden ve gelişmelerden muaftır.</p>

  <p>Meteoroloji “hava 30 derece olsun” dese de hava değişmez ama piyasa kötüyken FED “yarın iyi olsun” derse bir günlük olsa da iyi olur.</p>

  <p>Havada spekülasyon olmaz.</p>

  <p>Ekonomiyi insanlar inşa ediyor. Doğa olaylarını Tanrı.</p>

  <p>Bulut para kadar oynak olmadığındandır.</p>

  <p>Tanrı’ya güvenilir de kullarının işi belli olmaz.</p>

  <p>İnsan faktörünün olmadığı her yerde tahmin tutar. İnsan faktörü işi bozar.</p>

  <p>Bir yıl sonrasının hava tahminini yapana rastlamadım daha.</p>

  <p>Onların alet ve edevatı var.</p>

  <p>Doğa kendi içinde tutarlıdır! İnsanoğlu bir bütün halinde tutarsızlığın daniskasıdır.</p>

  <p>İkisi de non-lineer karakterde de olsa, hava insandan daha çok tahmin edilebilir.</p>

  <p>İktidar kızar mı korkusu, pembe tablo çizme çabası yok da ondan.</p>

  <p>Ellerinde daha bilimsel kesinlik arz eden veriler olduğu için.</p>

  <p>Hava ekonomi gibi kaypak olmadığı içindir.</p>

  <p>İşlerine gelmeyen modelleri ve verileri inkâr veya göz ardı etmedikleri için olabilir mi?</p>

  <p>Havanın parası olmadığı için olabilir mi?</p>

  <p>Tutturamazlar. Fark yok aslında.</p>

  <p>Hava tahmini dediğin gözlem ve hesaplamadan ibarettir. Ekonomide de gözlem ve hesaplama yaparsın ama bireylerin karakterleri formüle edilebilir şeyler değildir.</p>

  <p>İçinde insan faktörü olmadığı için yönlendirme de yoktur.</p>

  <p>Ekonomi sosyal bilimdir, deneydeki değişkenler o kadar kararsız ve fazladır ki bir yerden sonra hesaplanamaz.</p>

  <p>Yüksek teknolojik cihazlar kullanıyor ondan.</p>

  <p>Tabiat spekülasyona kapalıdır.</p>

  <p>Hava olayının psikolojiyle alakası yoktur.</p>

  <p>Hava tahmininde sosyo-psikolojik faktörler yoktur?</p>

  <p>Hava tahmincisi işini iyi yapamazsa kovulur. Ekonomistin her türlü sallamasının da alıcısı vardır.</p>

  <p>Çok da iyi tutturamazlar hani bugün acayip kar yağacaktı?</p>

  <p>Çok kısa vadeli tahminlerde bulundukları için.</p>

  <p>Çünkü hava tahmincilerinin hava durumundan bir çıkarı yoktur.</p>

  <p>Diğer değişkenleri sabit tutmadıkları için.</p>

  <h4>Ekonomik Verilerde “Sinyal” ve “Gürültü”</h4>

  <p>Ercan Kumcu, <i>Haber Türk</i>, 10.12.2009</p>

  <p>Ekonomik verilerin çok büyük bir kısmı tahmin içerir. Örneğin, milli gelir rakamları bir tahmindir. Her tahminde olduğu gibi, yayınlanan birçok ekonomik veri tam gerçeği yansıtmayabilir. Tahminde yapılan yanlış, doğal olarak verileri kullananları da yanıltabilir.</p>

  <p>istatistikçiler bu çeşit ekonomik verileri iki bölümlü kabul eder. Birinci bölüm gerçeği yansıtan (sinyal) büyüklüktür. İkinci bölüm boyutu bilinemeyen tahmin hatalarını (gürültü) içerir. Bir benzetme yapmak gerekirse, ekonomik veriler de ses dalgaları gibidir. Gerçek ses dalgaları bir noktadan diğerine hareket ederken, çevre şartlarından başka seslerle karışabilir. Dolayısıyla, gerçekten almak istediğiniz sinyal ya da asıl duymak istediğiniz ses gürültülü gelir. Alıcı cihazları sesi gürültüden ayırarak bizlerin sesi daha net duymasını sağlar.</p>

  <p>Sinyali gürültüden ayırmak için de çeşitli istatistiksel yöntemler var. Ama, bu yöntemlerin hiçbiri, ses alıcıların sesleri net duyabilmek için gürültüyü ayrıştırabilmesi kadar gelişmiş değil. Bu nedenle, ne yaparsak yapalım, ekonomik verileri az ya da çok gürültü ile okumak durumundayız.</p>

  <p>Gürültünün fazla olması, gürültülü ekonomik verilere dayanan ekonomik analizleri de yanıltıcı yapabilir. Örneğin, dış ticaret verilerinden yola çıkarak yapılabilecek ekonomik büyüme tahminleri, dış ticaret verileri aşağı ya da yukarı yönde güncellendikçe, değişebilecektir. Kaldı ki, verilerin, güncellenmiş halinde dahi belli bir “gürültü” taşıması kaçınılmazdır. Hayali ithalat ya da ihracat uygulamaları dış ticaret verilerinde “gürültü” yaratabilir.</p>

  <p>Ekonomik verilerden “gürültü” temizlendikçe, yapılan tahminler ve tahminlere dayanarak alınan kararlar değişebilir. Doğal olarak, verilerdeki “gürültü” düzeyinin yüksekliği, piyasalardaki oynaklığı artıran bir etkendir. Piyasalarda oynaklıkların artması ekonomik kayıp yaratır.</p>

  <p>Geçenlerde Amerika’da işsizlik başvurularının beklenenin çok altında düştüğü ve işsizlik oranının düştüğü açıklandı. Amerika’daki son işsizlik verisi en iyimserleri dahi şaşırttı. Bu veriden yola çıkarak Amerikan Merkez Bankası’nın (FED) tahminlerden çok önce kısa vadeli faizleri artırabileceği sonucuna varıldı. Önümüzdeki dönemde paranın şimdiki kadar bol olmayabileceğinden yola çıkarak yatırımcılar altın ve petrol gibi emtia yatırımlarından çıkma eğilimine girdi. Emtia fiyatları düştü. Borsalar bocalamaya başladı. Halbuki, FED’in faizleri uzun süre düşük tutup paranın bol olacağı beklentisiyle, işsizlik verisi açıklanana kadar başta altın olmak üzere emtia fiyatları artış eğilimindeydi. Borsalar coşku içindeydi.</p>

  <p>İşsizlik verisinin gerçeği yansıtıp yansıtmadığını henüz bilmiyoruz. Bu verideki sinyal ve gürültü düzeyini henüz ölçemiyoruz. Ama, gelecek ay bu veri güncellenip aslında işsizliğin beklendiği gibi yüksek olduğu anlaşılırsa, piyasalar yeniden eski eğilimleri içine girebilecek. Gereksiz yere piyasalarda oynaklıklar yaratılmış olacak. FED’in en üst düzeydeki yetkilileri de bu bakış açısıyla son açıklanan işsizlik verilerinin üzerinde fazla durmamaya çalışıyor. Bu veriyle politika değişimi olabileceği beklentisinin oluşmasını önlemeye çalışıyor.</p>

  <p>Serbest piyasa ekonomilerinin verimli işleyebilmesine yönelik en önemli unsurlardan biri, piyasaları ilgilendiren verilerin zamanında ve elden geldiğince doğru (gürültüsü az) olarak kamuoyuyla paylaşılmasıdır. Verilerde gürültünün fazla olması, serbest piyasalardan beklenen olumlu sonuçların oluşmasını engeller.</p>

  <h2 id="155">15.5. SORULAR</h2>

  <ol>
    <li>Ekonominin izlenmesi niçin önemlidir? Ekonomiyi izlemeksizin ekonomi politikasının değiştirilmesi doğru bir yaklaşım mıdır?</li>

    <li>Dünya ekonomisini izlemenin önemi nedir? ABD, Avrupa ekonomisi, Çin gibi büyük ekonomilerin gidişini izlemek ekonomi politikası uygulayacak olanlara ne gibi yararlar sağlayabilir?</li>

    <li>GSYH’nın gidişi tahmin edebilmek için hangi göstergeleri izlemek gerekir? Tarım kesimindeki gelişmeleri hangi göstergelere bakarak tahmin edebiliriz?</li>

    <li>Sanayi üretimi aylık endeksinde ve imalat sanayii kapasite kullanımındaki artışlar bize neyi gösterir?</li>

    <li>İşsizlik oranı ile büyüme oranı arasında genel olarak nasıl bir ilişki kurulabilir?</li>

    <li>“Bütçeyi izleyerek kamu finansmanını ve dolayısıyla kamu kesiminin ekonomi içindeki yerini izlemiş oluruz.” Bu ifadeyi açmaya çalışın.</li>

    <li>Borç stokunu izlemek bize ne kazandırır?</li>

    <li>Ödemeler dengesi gelişmeleri dış denge açısından bize neyi anlatır? Net hata ve noksan kaleminin pozitif olarak artması neyi ifade eder?</li>

    <li>Parasal göstergeler sürekli bir artış eğilimi içindeyse bu değişim bize hangi tehlikeyi anlatır?</li>

    <li>Banka kredileri artış içindeyse bunu ekonomideki canlılığın işareti olarak algılayabilir miyiz? Tartışın.</li>
  </ol>
</body>
</html>
