<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 style="text-align: center;">1&#160;</h2>

  <h2 style="text-align: center;">KAPİTALİZM NEDİR?</h2>

  <p><span style="font-style:italic;"><b><br /></b></span></p>

  <p><span style="font-style:italic;"><b>Bir Tanım Denemesi</b></span></p>

  <p><i>Kapitalizm, kâr ve bu kârı elde etmek için kullanılan aracın (sermayenin), "malı, mal üretimi için kullanmak" (Sraffa 1976), malların alım ve satımını sağlamak veya hizmete dayalı işgücünü arz etmek ve satmak suretiyle birikimini (akkumalation) sağlayan toplamların işleyiş tarzıdır. İleriki sayfalarda bu sistemler, kapitalist toplumlar olarak nitelendirileceklerdir.</i></p>

  <p><b>Toplum</b>, insanların karşılıklı etkileşimidir.</p>

  <p>1. İhtiyaçlarının güvence altına alınması,</p>

  <p>2.İhtiyaçlarını henüz veya artık karşılayamayacak olan kuşakların ihtiyaçlarının güvence altına alınması ve</p>

  <p>3.Çevresel yaşam şartlarının (Lambrecht/Tjaden/Tjaden-Steinhauer: 9-52.) güvence altına alınması veya bunun yeniden üretiminin sağlanmasıdır.</p>

  <p>Ekonomi, her toplumun (sadece kapitalizmin değil) ihtiyaç ürünlerinin üretimini ve paylaşımını sağlayan alandır. Bu, esas olarak insanların ihtiyaçlarının güvence altına alınması için birbirleriyle kurmak zorunda kaldıkları toplumsal ilişkilerin (tek tek sıralandığı üzere) işlevine dâhildir: 1), aynı zamanda ihtiyaçlarını henüz veya artık güvence altına alamayacak kuşakların ihtiyaçlarının da güvence altına alınmasıdır (2).</p>

  <p>"Mal aracılığıyla” mal üretimi de, malın kendisi kullanılarak yeni bir malın üretilmesi için belli üretim koşullarının -bununla da ham madde, yarı işlenmiş ürünler, toprak ve arazi, bina ve enerji kastedilmektir- hazırlanması demektir.</p>

  <p>(Bu, her üretim koşulları için geçerli değildir. Bazıları -hava gibi- mal olmadan üretim için kullanılmaktadırlar. Bunlar "serbest ürünlerdir”. Bir ürün, insanlar tarafından kullanılınca nesne olmaktadır. Serbest ürünlerse ne alınabilir ne de satılabilirler.)</p>

  <p>Bir ürünün <b>mal</b> olabilmesi için onun 1. alım ve satımının yapılabilmesi ve 2. üretim ve kullanım arasında kendi başına var olabilmesi gerekir. <b>Hizmetse</b> üretildiği anda kullanılır (örneğin bir seyahat veya bir insanın bir başka insana hizmet etmesi gibi); bir sosisi satabilirsiniz, ancak bir saç tıraşını satamazsınız. [Marx 1989:59-61] Mal ve hizmet arasında belli bir fark olmasına rağmen her ikisi de "mal” kavramı adı altında değerlendirilir. Detaylı bir kavram üretmek gerekirse: Bu durumda <b>mal sıfatlı hizmetten</b> bahsedilebilir.</p>

  <p>Üretilen ürünler, diğer ürünlerle değiştirilebilen, satılabilen veya satın alınabilen ürünlerdir.</p>

  <p><b>Kâr</b> ise, satılan ürün üzerinden kazanılan artık değerin para (fiyat) olarak ölçülen karşılığıdır; bu artık değer, ya malı ucuza satın almak suretiyle ya da bu malın üretilebilmesi için kullanılan emek+malın fiyatının satın alınmasıyla ortaya çıkmıştır.</p>

  <p>Ayrıca kâr, malın satın alınması ve yeniden satılmasıyla da, yani satıştan önceki alıcının ve satıcının ürünü yeniden üretim sürecinden geçirmeden de edinilebilir. Bu durumda ürün, satıcı onu henüz satın almadan önce bir kerelik de olsa üretilmiştir. Bu nedenle giriş bölümündeki tanımımızda (Piero Sraffa’dan alıntılayarak) "mal üzerinden mal üretimi yaparak” saptamasında bulunmuştuk; üretilmeyen mallar ise burada ihmal edilebilecek bir istisnayı oluşturmaktadırlar (örneğin, hiç kimse tarafından işlenmemiş toprak). Önceki saptamamız özellikle, eğer <b>üretim</b> adı altında sadece malların işlenmesini değil de bunların hasat ve nakil yoluyla hazır hale getirilmesini de anlıyorsak geçerlidir.</p>

  <p>Geniş kapsamda ele alındığında üretim kavramı, sadece malın işlenmesi değil, aynı zamanda zorunlu olarak insan emeği kullanılarak (pazara) hazır hale getirilmesini de kapsamaktadır; bu durumda üretim, malın hem emek yoluyla işlenmesi hem de (pazara)hazır hale getirilmesi olarak ifade edilmelidir.</p>

  <p>İnsan emeği a) nesnelerin üretilmesi, bunların kullanılır hale getirilmesi ve tüketilmesinin yanı sıra onların niteliklerinin, etkilerinin ve mekânlarının bilinçli olarak değiştirilmesidir; aynı şekilde b) insanın eğlence, bakım ve her türden ihtiyaçlarının giderilmesidir, ama aynı zamanda hem insanların birbirileriyle olan ilişkilerinin örgütlenmesi, hem de insanların kullandıkları her türden araç-gereçlerle ilişkilerinin örgütlenmesidir.<a href="../Text/Notlar.xhtml#nn1" id="n1"><sup>1</sup></a></p>

  <p>Emek, hem üretim şartlarına sahip olanlar tarafından hem de bu şartlara sahip olmayanlar tarafından harcanabilir. İkinci durumdaki insanlara, üretim şartlarına sahip insanlar tarafından, yiyecek, giyecek ve barınma için, yani söz konusu işi görebilmeleri için para ödenir. Bu paraya <b>ücret</b> denir, harcanan işgücüne ise <b>emek gücü</b> denir.</p>

  <p>Bir <b>mülkiyet</b> her zaman doğal ya da tüzel bir kişiye aittir. Bu bir insanın, ona ait olduğu saptanan mülkü üzerinde istediği gibi tasarruf hakkına sahip olduğunu ifade eder.</p>

  <p>Bir malın serbest bir mal olmaması iki şarta bağlıdır; birincisi o mal kısıtlı miktarda mevcut olmalıdır; İkincisi de o mala yönelik bir talebin olması, yani o mala, sahip olmayan bir başkasının ihtiyaç duyması gerekir; buna sahip olabilmek için de kendine ait bir malı, onun karşılığında vermeyi kabul etmesi gerekir. Değiş-tokuş (mübadele) yapma isteğini ortaya vuran ihtiyaca ise <b>talep</b> denir.</p>

  <p>Bir malı bir başkasına mal olarak vermek, her zaman satış olarak ortaya çıkar. Bu mal bir zamanlar bir şahsın bir başka şahsa hediyesi de olabilir, ama sonuçta o mal, hediyeyi alan tarafından bir başkasına satılmıştır. Bu ürün, hem satın alınırken alıcı tarafından, hem de onu hediye olarak edinen tarafından satılırken mal muamelesi görür, ama hediye edilirken değil.</p>

  <p>Birinin kendi mülkünü ve/veya hizmetini sınırsız sayıdaki ihtiyaç sahibine sunabilmesi durumunda bu mülke ve/veya hizmete <b>kamu malı</b> denir; bu durumda bu mülk ve/veya hizmet, mal veya mal sıfatlı bir hizmet olarak görülemez. Örneğin: genel eğitim, iç ve dış güvenlik gibi. Şahısların bunları edinmeleri bireysel ödemeler yoluyla değil, genel vergiler aracılığıyla olmaktadır. Bunların serbest mallardan farkı, bunların veya üretim şartlarının mülk sahibinin denetiminde bulunmasıdır.<br /></p>

  <p>Peki, sağlık bir mal mıdır? Eğer sağlık derken bir durumu kastediyorsak o halde bu soru anlamsızdır. Ancak tıbbî hizmetin, mal sıfatlı bir hizmet olup olmadığı da sorulabilir. Eğer özel bir şahıs kliniklere, tıbbî hizmeti, hastaların ödediği ücrete karşılık olarak sunuyorsa bu durumda bu soruya olumlu yanıt vermek gerekir. Eğer söz konusu olan özel hastalarsa o halde durum açıktır. Bu durum yasal sağlık sigortasına üye hastalar açısından da aynıdır: Çünkü herkes şahsa özel sağlık hizmeti almakta ve aldıkları hizmete göre de ödeme yapmaktadır. Bu ücretin, üyelerin prim Ödedikleri sağlık sigortası tarafından yapılması durumu değiştirmez. İngiltere'deki gibi ulusal sağlık sisteminin geçerli olduğu ülkelerdeki sağlık hizmeti kamu malıdır.</p>

  <p>Ulusal sağlık kurumuna satılan diyagnozlar ve sağlık ürünleri ise mal kavramı içindedirler.</p>

  <p>Bir malın kullanım hakkı, mülkün sahibi olmayanlara hicar, kira ve leasing (yarı satış) yoluyla bırakılabilir. Bir malın satış hakkıysa sadece sahibine aittir. Ancak bazen mülk sahiplerinin kullanım hakkı bile tarihi eserleri koruma kanunundan, kiracıyı koruma kanunlarından veya iş kanunundan dolayı sınırlanabilir.</p>

  <p>Satış hakkından kaynaklanan sahiplik kavramını, sadece kapitalist toplumlar için inceliyoruz. Bu tanım, diğer toplumlardaki sahiplik kavramı üzerine hiçbir iddiayı içermez.</p>

  <p>Mülkiyet, toplumsal bir karara dayanır: Bu karar ezilenlere ya zorla kabul ettirilmiştir ya da bir anlaşmayla dayatılmıştır. Mülkiyet hakkına ilişkin yasalar, aynı zamanda adalet sisteminin de bir parçasıdır.</p>

  <p>Eğer bir toplumda yaşayan insanlar hayatlarını, belli bir zaman dilimi süresince (uzun bir uyum süresini dikkate almazsak) mal tüketmeden devam ettiremiyorlarsa, bu durumda o toplum hem meta üretimi hem de meta alım satımı üzerine kurulmuş demektir. Aynı saptama, eğer insanlar tükettikleri malları kendileri üretmiyorlar, fakat satın alıyorlarsa da doğrudur. İnsanlar ihtiyaç duydukları ürünleri, karşılığında ancak kendileri de bir veya birkaç ürün sunabilmeleri durumunda edinebilirler. Malların mübadele edildiği yere ise <span style="font-weight:bold;">pazar</span> denir. Bununla belli bir mekânın kastedildiği anlaşılmamalıdır, fakat piyasaya arz edilen ve piyasadan talep edilen bütün malların toplamı ya da kısmî bir pazara sunulan veya talep edilen belli bir malın toplamı, olarak düşünülmelidir.</p>

  <p>Malın tüketilmesiyle birlikte bu malın bir önceki biçimi ortadan kaldırılmış olur. Kısa süreliğine bir kullanım, malın niteliğini değiştirmeyebilir, ancak uzun süreli bir kullanımdan sonra o mal tüketilmiş olur (aşınma=kullanım). Malların kullanılarak tüketilmesi, üretime ya da tüketime yönelik olabilir.</p>

  <p>Üretime yönelik olması demek, malın yeni bir mal üretiminde değerlendirilmesi demektir.</p>

  <p>Tüketime yönelik olması demek de o malın yeni sahibi tarafından yeni bir mal üretmeden (o malın bir başkasına hediye edilmesi, onun yeni bir mal üretiminde kullanılması demek değildir ve dolayısıyla bu durum teorik olarak ihmal edilebilir) kullanılarak tüketilmesidir. Eğer o mal, bir başka malın üretiminde kullanılmamışsa ve sadece bir nesneye dönüştürülmüşse, bu durumda da o, tüketim (kullanım) amaçlı olarak kullanılmış olur; çünkü onun sahibi onu sadece kendisi için kullanmış veya tüketmiş olur.</p>

  <p>Fiziki, entelektüel ve zihinsel yeteneğe dayanan çalışmaya <b>işgücü</b> denir. Malı emeğine dayanarak üretenler, yaşamlarını barınma, yiyecek ve içecek yoluyla sağlamak zorundadırlar. Bunlar aynı zamanda bu yolla -ahlâki ve mesleki eğitimleri de dâhildir- kendi işgüçlerini de üretmiş olurlar. Eğer bu insanlar konut, yiyecek, giyecek, ahlâki ve mesleki eğitimlerini mal olarak edinmişlerse, bu durumda bunlardan yeni mal üretiminin zorunlu araçları olarak yararlanacaklardır. Eğer üretilen yeni ürünler, mal olarak üretilmemişse bu durumda kullanılan konut, yiyecek, giyecek vs. tüketime yönelik olarak kullanılmıştır.</p>

  <p><b>Değişim</b> (mübadele), bir malın başka bir malla takas edilmesidir; birine ait bir malın, başkasına ait bir mala karşılık olarak verilmesidir. Burada varsayılan koşula göre: Mübadele eden kendi malından vazgeçebilmeli ve başka birinden alacağı malla da kendi ihtiyacını karşılıyor olmalıdır. Mübadele edenin kendi malından vazgeçebilmesi için ürünün ya kullanılamayan (=yararlanılamayan) bir mülk ya da aynısından çok sayıda var olması gerekir. Aynı mala çok sayıda sahip olmak demek, mübadele edenin kullandığı o maldan en az bir tanesine daha sahip olması demektir, ve ayrıca ona ihtiyaç duymuyor olmalıdır ki onu rahatlıkla elden çıkarabilsin.</p>

  <p><b>Para</b>, mal değiştiren herkesin aynı derecede sahip olmak istediği bir maldır ve bu nedenle herkes onu, elden çıkardığı malına karşılık kabul etmektedir. Bu da demektir ki istenirse pazarda değiştirilen her türden mal, para karşılığında, yani verilen mala bir başka mal almak zorunda kalmadan, elden çıkarılabilir. Para pazarda, en az iki değiştirici arasındaki alış verişi hızlandıran bir rol oynamaktadır. (Helmedag 1992:76-79)</p>

  <p>Bir mal, hizmet veya kullanım hakkı için ödenen paraya ise <b>fiyat</b> denir.</p>

  <p>Mal sahiplerinin, üretim amacıyla kullandıkları ve onlara daha fazla kazanç sağlamak için üretim olanaklarını çoğaltan mülkiyete <b>sermaye</b> denir. Bu, bir kısmıyla ücretlerin ödenmesini sağlayan para için de geçerlidir; ama bu para sadece ücretler kadar olmamalıdır. Çünkü ücretler, emekçilerin malıdır ve bununla kazanç sağlanmaz, fakat o çalışanların içgüçlerine karşılık ödenmektedir; bir bakıma o (para), onların yaşamlarını sürdürebilmeleri, konut, yiyecek, giyecek ihtiyaçları ve onların henüz çalışamayan çocukları ve artık çalışamayacak kadar yaşlanmış olan kuşaklar için ödenmektedir. Malını kazanç sağlayabilmek için kullananlara ise kapitalist veya patron denir.</p>

  <p>Kazanç sağlamak için kullanılan sermayeye ise <b>yatırım</b> denir.</p>

  <p>Görüldüğü gibi önceki sayfalarda çok sayıda kavrama açıklık getirdik. Bunların bir kısmı salt kapitalizme özgü kavramlar değildir; bunlar (örneğin, mal, mülkiyet ve değişim) rahatlıkla diğer toplumsal yapılar içinde kullanılabilir. Kapitalizme özgü olanlarsa sadece kâr, yatırım ve sermaye üçlüsüdür.</p>

  <p>Kâr, kapitalizm için zorunlu, ancak yeterli bir kavram açıklaması değildir. Çünkü kâr, kapitalizmden önceki toplumsal yapılarda da elde edilebiliyordu, ancak bu bizzat çalışmadan, geçimini başka yollardan kazanan insanların arasındaki küçük bir bölümüne ait bir olguydu. Kâr, esas olarak kapitalizm döneminde üretim şartlarını büyüten -Marx'ın kavramıyla ifade edersek: sermaye birikimi- bir işlev üstlenmeye başlamıştı. Görüldüğü gibi kapitalizmin dinamizminin vazgeçilmez unsuru, bu sürekli birikimdir Kapitalizmin bu ayırt edici özelliği onu, sadece ondan önceki toplumsal sistemlerden değil, aynı zamanda sosyalizmden de farklı kılar. Bir mal, ancak kazanç sağlamak ve birikim yaratmak için kullanıldığında sermaye haline gelir. Kazancın kapitalist özelliği onun yatırıma yönelik olmasıdır. Sahipleri tarafından tamamen tüketilen kazanç, kapitalizme has bir özellik değildir.</p>

  <blockquote style="margin: 0 0 0 40px; border: none; padding: 0px;">
    <p>"Kapitalizmden önceki toplumsal yapılara yabancı olan fenomen <span style="font-style:italic;">sermaye birikimiydi</span>; aynı şekilde <span style="font-style:italic;">tüketilmeyen</span> kazancın sistemli bir şekilde yeniden üretim olanaklarını genişletmek için değerlendirilmesiydi. Öyle ki kapitalizmden önceki toplumlar içinde çok gelişmiş toplumsal sistemlere (MÖ. 7. - 3. yüzyıla kadarki Atina ve Roma dönemi) sahip toplumlar bile kazandıkları paraları sadece iki şekilde değerlendirmesini biliyorlardı: harcamak ve hazine oluşturmak; <span style="font-style:italic;">üretim kapasitesini</span> geliştirmeyi amaçlayan düzenli ve sistemli bir yatırım yöntemini bilmiyorlardı." (Hofmann 1969:49. İtalikler Hoffmann'a aittir)</p>
  </blockquote>

  <p><span style="font-style:italic;"><b>İşleyiş tarzı mı, toplum mu?</b></span></p>

  <p><b>Karl Marx (I)</b><br /></p>

  <p>Kapitalizmin kavram açıklamasına, şaşırtıcı bir şekilde çok geç bir zamanda girişildi. Bu kavrama Marx'ın (1818-1883) "Kapital"inde rastlanılmıyor.</p>

  <p>Marx birinci cildine şu cümlelerle başlıyor:</p>

  <blockquote style="margin: 0 0 0 40px; border: none; padding: 0px;">
    <p>"Kapitalist üretim tarzının hâkim olduğu toplumlardaki zenginlik, "devasa bir mal [meta] yığını" olarak görünür; bunun basit şekli veya birimi maldır." (Marx 1975:49)</p>
  </blockquote>

  <p>Buradaki "kapitalist üretim tarzı" ifadesi, bir toplumun -örneğin kapitalizm gibi- adı değildir, fakat bunun o toplum içinde cereyan ettiğini ve o toplumu kapitalizme doğru evirdiğini ve bu tarzın o toplumda "hâkim" hale geldiğini belirtiyor. Peki, bu ne anlama geliyor: Kapitalist üretim tarzı açıklanmıyor, ama o cümleyle başlayan ciltte geliştiriliyor.</p>

  <p>Bu gelişmenin sonunda da şöyle bir formül yer alıyor:</p>

  <p>P - M - P'. (Marx 1975:165)</p>

  <p>[P P’]</p>

  <p>Para, bir mal alabilmek için kullanılıyor. Bu mal satıldıktan sonra da satıcı, kullandığından daha fazla paraya sahip oluyor. Malın (M) neden ibaret olduğunu ve satılmadan önceki halini ise burada açıklamaya gerek yoktur.</p>

  <p>P' de kapitalist toplumun iki önemli özelliğinden biri olan kazanç hemen göze çarpıyor: kazanç sağlamak. Sermaye birikimi Marx'ın düşüncesine göre şöyle formüle edilebilir: P - M - P' - M' - P''.</p>

  <p>[M M'; P' P'']</p>

  <p>Eğer bir toplumda P - M - P' - M' - P'' formülündeki ilişkiler hâkimse, Marx'a göre bu toplum kapitalist bir toplumdur. Bununla az önce alıntıladığımız üstteki cümleye yeniden geldik:</p>

  <blockquote style="margin: 0 0 0 40px; border: none; padding: 0px;">
    <p>"Kapitalist üretim tarzının hâkim olduğu toplumlardaki zenginlik, unsurlarını tek tek malların oluşturduğu "devasa bir mal birikimi" şeklinde görünüyor."</p>
  </blockquote>

  <p>Burada dikkat edilmesi gereken kavram <span style="font-style:italic;">"hâkim"</span> kavramıdır.Az önce Marx tarafından "kapitalist üretim tarzı" olarak ifade edilen durum, belki başka toplumlarda da <span style="font-style: italic;">"hâkim"</span> olmadan görülmektedir. Ama tabii ki bunlar kapitalist toplumlar değildirler.</p>

  <p>Peki, bir toplumda, kapitalist üretim ilişkileri ne zaman "hâkim" hale gelir? Bir öneri: Eğer bir toplumun büyük bir çoğunluğu veya yeterli derecedeki bir azınlık -ki bu duruma daha fazla dikkat vermeyelim- yaşamını devam ettirmek için kâr sağlamak amacıyla üretilen mal ve hizmete ihtiyaç duyuyorsa, o toplumda kapitalist üretim ilişkileri hâkim hale gelmiş demektir.</p>

  <p>Peki, böyle bir durumun ortaya çıktığına nasıl hükmedebiliriz?</p>

  <p>Bu soruyu da burada fazla kurcalamaya gerek yoktur. Önce pragmatik yoldan bir yanıt verelim: Federal Almanya ve OECD (Ekonomik Kalkma ve İşbirliği Örgütü) ülkelerinde yaşayan insanlar, üzerinden kazanç sağlamak için üretilmiş mal ve hizmetlerden yararlanmaktadırlar. İnsanların yaşamlarını güvence altında alabilmek için üretilmiş mal ve hizmetlerin yetip yetmeyeceğini veya onların daha fazla mal ve hizmete ihtiyaç duyacağı zorunluluğunu şimdilik bir kenara bırakalım.</p>

  <p>Bu bağımlılık sorununun ne zaman ortaya çıktığı sorusunun yanıtını da bir kenara bırakalım. Marx "kapitalist üretim ilişkilerinin hâkim hale geldiğini" yazdığında, 1867 yılının -Kapital'in birinci cildinin yayınlandığı yıl- İngiltere’sini göz önünde bulunduruyordu.</p>

  <p><span style="font-weight: bold;">Werner Sombart</span></p>

  <p>Werner Sombart (1863-1941)'in 1. basımı 1902 yılında yapılan, ama 2. basımında (1916/27) değişiklik yaptığı "Modern Kapitalizm" başlıklı iki ciltlik kitabında, ilk kez "kapitalizm" kavramını -onun ekonomik işleyişini değil de bir toplumsal sistem olarak- ortaya attığı belirtiliyor.<a href="../Text/Notlar.xhtml#nn2" id="n2"><sup>2</sup></a></p>

  <p>Her iki basımda da farklı farklı tanımlar yer almaktadır.<br /></p>

  <p>Önce 1902 yılındaki birinci basımla başlayalım:</p>

  <blockquote style="margin: 0 0 0 40px; border: none; padding: 0px;">
    <p>"Kapitalizm diye, içinde kapitalist girişimlerin egemen olduğu ekonomik sisteme diyoruz. Ama önce kapitalist girişimlerin ve bunun biçiminin ne olduğunu açıklamak gerekir.[...] <span style="font-style:italic;">Bana göre kapitalist girişimler, amacı parasal hizmetler karşılığında ürün arz ederek, kâr sağlayan ve bu kazançla şirketi yeniden üreten ekonomik yapılardır. Bunu yaparken kullanılan araca ise sermaye denir."</span> (Sombart 1902, 1. Cilt, s. 195. Vurgu Sombart'a aittir)</p>
  </blockquote>

  <p>1916 yılında üzerinde çalışılarak tümden yeniden yazılan ikinci ciltte ise şöyle deniyor:</p>

  <blockquote style="margin: 0 0 0 40px; border: none; padding: 0px;">
    <p>"Kapitalizm olarak adlandırdığımız ekonomik sistem, kendisini şu tarzda ortaya koyuyor: O <span style="font-style:italic;">esas olarak pazar tarafından birbirine bağlanmış ki bunlardan biri, hem üretim araçlarının sahibi hem de ekonominin öznesi, diğeri ise mülksüz ve sade işçi (ekonomik nesne), birbiriyle karşılıklı ilişki içinde oldukları, ama alım-satım ilkesinin ve ekonomik aklın geçerli olduğu bir ekonomik örgütlenmedir."</span>(Sombart 1916,1. basım, s. 319. Vurgu Sombart’a aittir)</p>
  </blockquote>

  <p>Sombart’ın dikkat çektiği gibi kapitalizm, sermaye birikimi ve kazanç açısından değil mülkiyet yapısı ve örgütlenme biçimiyle açıklanıyor. Sombard’ın kitabında kazanç ve sermaye birikimi, kavramsal açıdan değil, fakat tarihsel olarak geliştiriliyor.</p>

  <p><span style="font-weight:bold;">Max Weber</span></p>

  <p>Max Weber (1864-1920)'den bize miras kalan "İktisat ve Toplum" başlıklı eserinin fihristine baktığımızda onun, kapitalizm kavramını mutlaka ya bir sıfatla ya da bir isimle birlikte kullandığını görürüz: Örneğin ona göre bir <span style="font-style:italic;">"Batı", bir "antik", bir "emperyalist</span>", <span style="font-style:italic;">"endüstriyel", "irrasyonel", "modern burjuva", "babaerkil devlet", "siyasi yönelimli</span>", <span style="font-style:italic;">"siyasi", "rasyonel</span>" <span style="font-style:italic;">veya "çapul, sömürgeci ve spekülatör kapitalizm" söz konusudur.</span> Sıralamanın en sonundaki üç varyasyon ise <span style="font-style:italic;">antikçağ, yeniçağ ve özellikle de 20. yüzyılla ilişkili olarak kullanılmaktadır.</span> (Weber 1985, s. 901) Anlaşılan kapitalizm, birbirinden farklı toplumsal yapılardaki kâra yönelik etkinlikler olarak algılanmaktadır. Ancak Weber'de bu kavram, ikinci bir anlamda da, yani kâr amacıyla yapılan faaliyetlerin etkisi altında bulunan toplumsal yapının esas karakteristiğini göstermek için de kullanılmaktadır. Weber kapitalizmi,</p>

  <blockquote style="margin: 0 0 0 40px; border: none; padding: 0px;">
    <p>"teknolojik ve ekonomik şartlarla ilişkili, ancak makineleşen üretim sürecine bağlı olan modern evrenin iktisat düzeni" olarak görmektedir.[...] "Bu sistem, daha baştan itibaren <span style="font-style:italic;">sadece</span> çalışanların değil, aynı zamanda tek tek bireylerin yaşam tarzını da kendi girdabına çeken ve fosil yakıtlarını en son kertesine kadar tüketmek zorunda kalacak olan bir sistemdir." (Weber 1988, s. 203. Buradaki ve ilerideki dikkat çekilen noktalar Weber’e aittir)<a href="../Text/Notlar.xhtml#nn3" id="n3"><sup>3</sup></a>; onun "çelik gibi sert bir kabuk olduğu" belirtiliyor." (Age.)</p>
  </blockquote>

  <p>Marx'ta olduğu gibi burada da kapitalizmin ikililiğinden, yani bir tarafta birbirinden farklı toplumsal yapılarda ortaya çıkabilecek olan "kapitalist" <span style="font-style:italic;">davranış tarzından</span>, diğer taraftan da bu davranış tarzının belirleyici olduğu kapitalist <span style="font-style:italic;">toplumdan</span> bahsedilmektedir.</p>

  <p>Kapitalist davranış tarzına ilişkin Weber şunları yazmaktadır: Bizim için kapitalist bir eylem, ilk önce <span style="font-style:italic;">değişim</span> fırsatını kollayarak kâr amacı gütmek, yani (biçimsel açıdan) <span style="font-style:italic;">barışçıl</span> bir ekonomik faaliyet olsun. (Weber 1988, s. 4. buradaki ve devamındaki vurgu Weber e aittir.)</p>

  <p>Bu eylemin istikameti,</p>

  <blockquote style="margin: 0 0 0 40px; border: none; padding: 0px;">
    <p>"sermaye <span style="font-style:italic;">hesabına yöneliktir.</span> Yani; üretim araçlarını, mal ve insan ihtiyacının kullanımını plana göre belirleyen; tek bir şirketin yılsonu <span style="font-style:italic;">bilançosunda</span> paraya dönüştürülebilecek mal varlığı (veya daimi bir şirketin belli aralıklarla tahmin edilen bilançosundaki paraya karşılık gelen mal varlığı) en son muhasebede ortaya çıkan "sermaye"nin: Tahmini <span style="font-style:italic;">bilançoda</span> değişim yoluyla elde edilmiş olan malın parasal değeri, bunu elde edebilmek için arz edilen malın parasal değerinden <span style="font-style:italic;">daha fazla</span> olmalıdır (demek ki bu miktar daimi şirketlerde <span style="font-style:italic;">sürekli daha fazla</span> olmalıdır)." (Age. s. 5)</p>
  </blockquote>

  <p><span style="text-indent: 1.5em;">Şimdi burada bir an duraksayalım ve Max Weber</span><sup style="text-indent: 1.5em;">,</sup><span style="text-indent: 1.5em;">in, az öne alıntıladığımız cümlelerde de görüldüğü gibi, "sermaye" ve "kâr" konusunda kendine has kavramlar ürettiğini saptayalım:</span><br /></p>

  <p>Buna göre; eğer</p>

  <blockquote style="margin: 0 0 0 40px; border: none; padding: 0px;">
    <p><span style="font-style:italic;">"bir şirketin bilançosunu ortaya çıkarmak amacıyla yapılan son muhasebede görülen mal varlığının parasal değeri (veya daimi bir şirketin belli aralıklarla hesaplanan bilançosundaki mal varlığının parasal değeri)<sub>t</sub> yani son muhasebede ortaya çıkan sermaye</span>, <span style="font-style:italic;">değişimi yapılan malları elde etmek için harcanan miktardan daha fazlaysa kâr elde edilmiş demektir."</span></p>
  </blockquote>

  <p>Sermaye,</p>

  <blockquote style="margin: 0 0 0 40px; border: none; padding: 0px;">
    <p>"tahmini bilançoda, değişimi yapılan malları elde edebilmek için kullanılan miktarın karşılığıdır."</p>
  </blockquote>

  <p>Max Weber'e göre,</p>

  <blockquote style="margin: 0 0 0 40px; border: none; padding: 0px;">
    <p>"kapitalist şirket (ler)le kapitalist girişimciler, hem geçici değil daimi şirketler şeklinde, hem de evrensel açıdan yaygın bir şekilde varlıklarını" sürdürüyorlardı." (Age. s. 6)</p>
  </blockquote>

  <p>Kapitalizmi bunlardan toplumsal bir sistem olarak ayırt etmek gerekir.</p>

  <p>Ayırt edici dört özelliği ise şunlardır:</p>

  <p>1.Sadece;</p>

  <blockquote style="margin: 0 0 0 40px; border: none; padding: 0px;">
    <p>"Batı, yeniçağda diğer şeylerin yanı sıra dünyanın hiçbir yerinde görülmeyen, gelişmiş bir kapitalizme tanıklık etmektedir: (biçimsel) <span style="font-style:italic;">özgür emeğin</span> rasyonel-kapitalist örgütlenmesi." (Age. s. 7)</p>
  </blockquote>

  <p>2.Bir başka modern özellikse;</p>

  <blockquote style="margin: 0 0 0 40px; border: none; padding: 0px;">
    <p>"Ev ve işyerinin kesin ayrılığı ki günümüzde bu, iktisadi yaşamı belirleyen önemli bir unsur haline gelmiştir; ve tabii bununla yakın ilişkide olan rasyonel muhasebe sistemi." (Age. s. 8)</p>
  </blockquote>

  <p><span>3."Batı’daki spesifik modern kapitalizm, açık bir arayla, teknolojinin yarattığı büyük olanaklar sayesinde ortaya çıkmıştır. Onun rasyonelliği, bugün esas olarak teknik olanakların yarattığı</span> <span style="text-align: justify; font-style: italic;">he</span><span style="text-align: justify; font-style: italic;">saptanabilirlikte,</span> <span>yani veriye dayanan kesin hesaplama yeteneğinde yatmaktadır. Gerçek anlamdaysa bu, Batının kendine has matematiksel ve deneysel açıdan kesin ve temelinde rasyonalizm bulunan doğa bilimleri demektir." (Age.s.10)</span></p>

  <p>4.Max Weber e göre modern kapitalizmin dördüncü koşulu ise;</p>

  <blockquote style="margin: 0 0 0 40px; border: none; padding: 0px;">
    <p>"İnsanların pratik-rasyonel yaşam tarzı konusunda gösterdikleri yetenekler ve esneklikleridir." (Age. s. 12)</p>
  </blockquote>

  <p><span style="font-weight:bold;">Joseph A. Schumpeter (I)</span></p>

  <p>Schumpeter (1883-1950), "sermaye" ve "kapitalizmi" şu şekilde tarif ediyor:</p>

  <blockquote style="margin: 0 0 0 40px; border: none; padding: 0px;">
    <p>"Eğer yeni bir ürünün üretimi için gerekli olan maddeye sirkülasyon sürecinde müdahale ediliyorsa, bu ekonomik sisteme sermayesiz üretim sistemi, ama eğer bu piyasanın alım gücü sayesinde oluyorsa, buna da kapitalist ekonomik sistem denir. <span style="font-style:italic;">Sermaye, işverenin, somut ihtiyaç duyduğu ürünü, onun hizmetine koşan basit bir araçtan başka bir şey değildir; yani o, hem yeni bir amaç için ürünler üzerinde egemenlik kurar hem de üretim sürecine yeni bir yönelimi dikte eder."</span> (Schumpeter 1997, s. 165. Çıkarsamalar Schumpeter’e aittir.)</p>
  </blockquote>

  <p>Bu araç Schumpeter tarafından başka bir yerde daha somut ifade ediliyor: "Sermayeyi, girişimcinin istenilen her an hizmetine koşulan para ya da bir başka ödeme araçlarının toplamı olarak ifade etmek gerekir." (Age. s. 173. Çıkarsamalar Schumpeter e aittir) Schumpeter’in açıklamaları birkaç kavramsal koşula -örneğin "girişimci", "sirkülasyon", "yeni amaçlar", "yeni yönelimler"-ihtiyaç duyarlar ki bunlar olmadan bu kavramlar anlaşılamaz. Schumpeter’in "Ekonomik Gelişme Teorisi" başlıklı kitabının bir başka yerindeyse, bunların tanımı yapılmaktadır ki ben de ilerde bunlardan bahsedeceğim.</p>

  <p><span style="font-weight:bold;">Fernand Braudel</span></p>

  <p>Fransız tarihçi Fernand Braudel (1902-1985), başka eserlerin yanı sıra sosyal bilimlerin bir kısmını etkileyen, "15. yüzyıldan</p>

  <p>18.yüzyıla Toplumsal Tarih"<a href="../Text/Notlar.xhtml#nn4" id="n4"><sup>4</sup></a> başlıklı üç ciltlik bir eser de kaleme almıştı. Braudel, "Kapitalizmin Dinamiği"<a href="../Text/Notlar.xhtml#nn5" id="n5"><sup>5</sup></a> başlıklı ciltlerinin birinde, araştırmalarının kavramsal ürünlerini açıklamaya girişmişti.</p>

  <p>Braudel kapitalizm kavramını hem ekonomik işleyişin hem de toplumsal yapının karşılığı olarak kullanmaktadır. Bu kavramlardan birincisi hem daha eskidir hem de kapitalist olmayan toplumlardaki konumu itibariyle daha önemli bir rol oynamaktaydı. Braudel bu kavramı, ikinci bin yılın (İsa’dan sonra) ilk yarısından itibaren, hem de sadece Avrupa feodalizminde değil, Çin'de, Japonya’da, Hindistan’da ve hatta İslam coğrafyasında da saptadığını belirtmektedir.</p>

  <blockquote style="margin: 0 0 0 40px; border: none; padding: 0px;">
    <p>"Kapitalizm, manevraların, yöntemlerin, alışkanlıkların ve başarıların toplamı demektir." (Braudel 1986, s. 21)</p>
  </blockquote>

  <p>Ona göre piyasa ekonomisi farklılaştırılmalıdır. O, <span style="font-style:italic;">günlük yaşamı</span> (Fransızca özgün adı: "La Vie Materille"<span style="font-style:italic;">),piyasa ekonomisini</span> ve <span style="font-style:italic;">kapitalizmi</span> şöyle tarif ediyor:</p>

  <blockquote style="margin: 0 0 0 40px; border: none; padding: 0px;">
    <p>"Piyasa ekonomisi ağının tamamını, günlük maddi yaşamın üzerine yaymış ve bu ağın varlığını sürdürmesini sağlamıştır. Bildiğimiz kapitalizm de asıl bu piyasa ekonomisine dayanarak gelişmesini sağlamıştır." (Age. s. 36 vd.)</p>
  </blockquote>

  <p>Braudel’e göre piyasa ekonomisi,</p>

  <blockquote style="margin: 0 0 0 40px; border: none; padding: 0px;">
    <p>"özü itibariyle, üretim ve tüketim arasında sıradan bir bağlantıdan ibarettir." (Age. s. 43)</p>
  </blockquote>

  <p>Kapitalizm toplumsal sistem olarak, 15. yüzyıldan 18. yüzyıla kadarki süreç içinde ilk önce Avrupa'da hayat buldu.</p>

  <p>Braudel, üç düzlemi bulunan bir modelden hareket etmektedir.</p>

  <p>Bunların ilkini "maddi yaşam" olarak adlandırmaktadır. (Age. s. 59) Görüleceği gibi bu birinci düzleme, malların üretimini ve yeniden üretim faaliyetini dâhil etmektedir. (Benim tek tek tarihsel aşamalar için yaptığım sınıflandırmada ise bu bölümlerin başlıkları "Maddi Altyapı" ve "Aile yapısı ve Toplumsal Güvence"dir.)</p>

  <p>İkinci düzlem piyasa ekonomisidir, üçüncüsü ise, ki bu ikinci düzlemden ayrı bir aşama olarak ifade edilmektedir, kapitalizmdir.</p>

  <p>İkinci ve üçüncü düzlemlerin birbirleriyle olan ilişkisini Braudel şöyle tarif etmektedir:</p>

  <blockquote style="margin: 0 0 0 40px; border: none; padding: 0px;">
    <p>"İki tür değişim vardır. Birincisi günü birliktir ve rekabete dayanmaktadır ki esas olarak şeffaftır; (yüksek olan) diğeri ise karmaşıktır ve hükmetmeye yöneliktir. Bu her iki tip de ne aynı mekanizmalara sahiptir ne de aynı bireyler tarafından icra edilmektedir. Birincisinde değil, fakat ikinci tipte olanı, aynı zamanda kapitalizmin yaşam alanıdır. Kurnaz ve zalim bir köylü kapitalizminin de bulunamayacağını iddia ediyor değilim;[...] Ancak kapitalizm, esas olarak toplumların en üst sınırlarında bir gelişme kaydeder.[...] Gerçekte ise her şey geçimini, maddi hayatın sırtından sürdürür: Maddi yaşam yaygınlaştıkça, her şey de ileriye doğru harekete geçer; böylece piyasa ekonomisi de hızla yaygınlaşarak, maddi yaşamın sırtından palazlanmaya başlar. Sonuçta bu genişleme, her zaman kapitalizmin işine gelir." (Age. s. 58 vd.)</p>
  </blockquote>

  <p>Braudel, buraya kadar üç farklı alan saptadı ve hatta bunlardan biri olan kapitalizmden de bahsetti, ancak bunun, yani kapitalizmin ne olduğunu henüz açıklamadı. Ancak az önceki alıntıyı kapitalizmle ilişkilendiren bir kavram kullandı. Hatta onun hükmetmeye yönelik olduğundan da bahsetti. Şimdi Braudel’de bu düşüncenin, bir başka açıdan da ilişkilendirilip ilişkilendirilmediğine bir göz atalım.</p>

  <p>Ancak önce birkaç kavram saptaması:</p>

  <blockquote style="margin: 0 0 0 40px; border: none; padding: 0px;">
    <p>"Sermaye, hem elle tutulabilen bir kavramdır hem de her an kullanılabilen ve çok kolayca ortaya çıkarılabilen parasal kaynaklardır; kapitalist ise, bütün toplumların onsuz yapamadığı ve sürekli hareket halindeki üretim süresince kullanılan sermayeyi yöneten ya da yönetmeye çalışan kişidir; kabaca ifade etmek gerekirse (ama sadece kabaca) kapitalizm, bu kullanımı ileriye doğru yönelten -çoğunlukla da bencil nedenlerle- yöntem ve tarzdır."</p>

    <p>"Sermaye burada, anahtar bir kavramdır. Bu kavram, iktisat bilimi kapsamında yapılan araştırmaların çoğunda spesifik olan sermaye ürünleri kavramını edinmektedir; bu kavram sadece para birikimini değil, aynı zamanda bütün iş ve hizmetlerin sonucundan edinilen, kullanılabilen ve kullanılmış sermayeyi de ifade etmektedir: Örneğin ev bir sermayedir; depolanmış buğday sermayedir; bir gemi ve bir sokak da sermayedir. Ancak sermaye ürünleri, bu kavramı, kendisini sürekli yenileyen üretim sürecine bir katkıda bulunuyorsa hak ediyor: Kullanılmayan bir hazine gibi kullanılmayan bir orman da sermaye değildir. Peki, bu kavramı böyle kabul edersek, bu durumda sermaye ürünü biriktirmeyen, bunları düzenli aralıklarla işlemeyen ve bunların yeniden ürün vermesini sağlamak için çabalamayan toplumlar görülmüş müdür? 15. yüzyıl Avrupa’sının en yoksul köyünün bile kendine özgü bir yolu, taşları ayıklanmış tarlaları, arazileri, ormanları, bağ ve bahçeleri, meyve ağaçlan, değirmen taşları ve tahıl ambarları vardı. Ancien Regime (eski rejim)'in ekonomik verilerini inceleyen araştırmalar, bir yıllık içgücünün yarattığı çıplak ürünün, sermaye ürününe (Fransızca buna <span style="font-style: italic;">patrimoine,</span> "halkın malı", deniyor) oranının bire üç, bire dört olduğunu ortaya koydu. Bu oran, yaklaşık olarak Keynes’in 20. yüzyıl ekonomisi için öngördüğü orana denk geliyor." (Age. s. 48 vd.)</p>
  </blockquote>

  <p>Braudel’in burada ortaya koyduğu durum, "maddi yaşamadan başka bir şey değildir. Gerçi Barudel'e bakılırsa "maddi yaşamada her zaman sermaye -yani üretim ürünleri- vardır, fakat bu zorunlu olarak kapitalizm demek değildir. Ancak belli oranda bir mal fazlası üretilmektedir. Bir değiş-tokuş söz konusu olmakla birlikte burada hâlâ kapitalizm görülmez, fakat serbest piyasa mevcuttur. Peki, nedir bu kapitalizm denen olgu?</p>

  <p>Braudel'e göre kapitalizmin, hâkimiyetle sıkı bir ilişkisi bulunmaktadır. Örneğin üretim araçları ve emekçinin yaşamını sürdürebilmesinin zorunlu bir aracı olmayan fazla ürüne el koyan toplumun küçük bir azınlığının, aynı zamanda ülkenin yöneticisi de olması, bunun önemli bir özelliği olabilir. Ne var ki bu Özellik, tipik bir kapitalist özellik olamazdı, çünkü bunu kapitalist olmayan toplumlarda da, örneğin şark despotizminde, antikçağın</p>

  <p>Yunanistan’ında, Roma'sında ve ortaçağda görebiliyoruz. Belki o, özel mülkiyeti, serbest piyasayla birlikte, kapitalist bir özellik olarak adlandırabilirdi; ne var ki daha önceden de gördüğümüz gibi Braudel, her serbest piyasayı kapitalizm olarak adlandırmıyor. Kapitalizm <span style="font-style:italic;">eşit olmayan serbest piyasadır.</span> Bu eşitsizliği sağlayan araçlardan biri hâkimiyettir. İngiliz tarihçilerine dayanan Braudel, bir <span style="font-style:italic;">"public market</span>" ile <span style="font-style:italic;">"private market"</span> (Age. s. 51) arasında farklılıklar görüyor ki ona göre sadece ikinci olanı kapitalisttir. Peki, burada ne olup bitmektedir? Yanıt: Burada değişim, eşit olmayan koşullar altında gerçekleşmektedir. Bu da demektir ki, piyasada iş gören bazı şahsiyetler, sahip oldukları özel konumları sayesinde, piyasadan, değişim esnasında arz ettiklerinden daha fazlasını elde etmektedirler. Buna örnek olarak da Braudel, geç ortaçağ ile yeniçağın başlangıç dönemindeki deniz aşırı ticareti göstermektedir. Bu ticaret ancak, piyasa hakkında genel bir bilgiye sahip olmayan, dolayısıyla verilen her fiyatı kabul eden (belki de kabul etmek zorunda kalan) veya bu fiyatın uygunluğu hakkında herhangi bir bilgiye sahip olmayan partnerlere sahip, küçük bir azınlık tarafından yapılabiliyordu. Bu örneği genelleyen Braudel, buradan da "kapitalizmin küçük bir azınlığın imtiyazı" (Age. s. 59) olduğu sonucuna varıyor.</p>

  <p>Braudel'e göre kapitalizm, serbest piyasanın, eşit olmayan değişiminin yapıldığı alanıdır ki burada, bazı piyasa aktörleri -kapitalistler- diğerlerine oranla imtiyazlı bir konuma sahiplerdir ve bu sayede "kâr" adını verdikleri kazanca sahip olmaktadırlar. Ancak tarihsel koşullar ve imtiyaz nedeniyle kazancın sebebi de değişmektedir. Yaşadığı çağa göre bir değerlendirmede bulunan Braudel, devlet ve kapitalizm arasında sıkı bir ilişki saptamaktadır:</p>

  <blockquote style="margin: 0 0 0 40px; border: none; padding: 0px;">
    <p>"Her şeyden önce kapitalizm yüzsüzce, taviz vermeksizin, istisnai bir durum kabul etmeden, devlet çarkının topladığı nakitlerle, devlet tahvilleri adı altında ele geçirdiği yardımlarla ve avantalarla yaşamaktadır." (Braudel 1990 III, s. 699)</p>
  </blockquote>

  <p>Demek ki kapitalistlerin, diğer piyasa aktörlerinden farklı olan imtiyazları, onların kârlarıdır. Kazançtan bahsetmekle birlikte onun duruma göre farklı tarihsel nedenleri olduğunu ileri süren Braudel, bize de bu kazancın kökenine ilişkin daha fazla araştırma yapma görevi vermiş oldu. Ama bu konuya ilerde yeniden döneceğiz. (Krş. Böl. I, 2)</p>

  <p>Görüldüğü gibi bir tarihçi olarak Braudel, kapitalizmin kavramsal tarifini yapmaya çalışıyor. Bunun yanı sıra onu, bu toplumsal sistemin mekânsal örgütlenmesi de ilgilendiriyor. Toplumun üç anayasal unsurundan birini o topluma mensup insanların, yaşam alanlarından biri olarak gören herhangi bir insan, Braudel’in bu ilgisine de yakınlık hisseder.</p>

  <p>Braudel'e göre dünya çapında örgütlenmemiş olsa bile, en azından buna meyilli olan kapitalizmi, "dünya ekonomisi" olarak kavramak gerekir. Onun içinde "merkezler" diye nitelendirilen yapılar mevcuttur:</p>

  <blockquote style="margin: 0 0 0 40px; border: none; padding: 0px;">
    <p>"Avrupa'da, çevre bölgelerinin yutulduğu 14. yüzyılın 80’li yıllarında, Venedik’in avantajlı olduğu bir merkez ortaya çıktı. 1500’lü yıllara doğru Venedik’ten Antwerpen’e doğru ani büyük bir sıçrama gerçekleşti. Sonrasındaysa 1550 ve 1560'lı yıllar arasında yeniden Akdeniz’e bir geri dönüş gerçekleşti, ama bu keskin dönüşüm Ceneviz’in lehineydi; nitekim 1590 ve 1610’lu yıllardan itibaren bu ekonomik merkez, hem de iki yüz yıl boyunca kalmak üzere Amsterdam'a kaydı. 1780 ve 1815 yılları arasında merkez bu kez önce Londra’ya 1929 yılından itibaren de Atlantik’in öte yakasına, New York’a kaydı." (Braudel 1986, s. 78)</p>
  </blockquote>

  <p>Fernand Braudel’de "vie matérilie" yerine "longue durée" geçerlidir. Bu uzun zaman süresi boyunca değişiklikler, neredeyse hiç gerçekleşmiyormuş gibi ağır bir tempoyla gerçekleşmektedirler. Braudel, kapitalizm üzerine yaptığı saptamalarını 15. yüzyıldan 18. yüzyıla kadarki zaman dilimi üzerine yaptığı araştırmalarına dayandırıyordu. Eserinin orasına burasına serpiştirilmiş görüşlerini göz önüne aldığımızda ve özellikle de yaşadığı çağa ilişkin yaptığı gözlemleri (örneğin 1929 yılından itibaren New York un dünya merkezi olması) dikkate aldığımızda Braudel, kapitalizmin esas karakterini, bundan sonra da değiştirmeyeceğine hükmediyordu.</p>

  <p>"Vie matérielle" ile "longue durée" arasındaki ilişkiye gelince; sanayi devriminden sonra da bu ilişkinin hâlâ eski haliyle geçerli olup olmadığını sormamız gerekiyor. Teknolojik yenilikler, eğer bunlar kapitalist anlamda kullanılırlarsa, kısa sürede günlük yaşam, biyosfer ve mekân üzerinde çığır açıcı etkide bulunmaktadırlar; değişim süreci alışıldığı şekliyle devam ettiğinde bunun, bir nesilden daha az bir süre içinde büyük değişime neden olduğu, genel anlamda 20. yüzyıl insanının kendi deneyimiyle sabittir. Eğer bu doğruysa, o halde "vie matérielle" sadece kapitalist gelişmenin altyapısını oluşturmuyor, aynı zamanda onun bir bağımlısıdır da.</p>

  <p>Braudel, kapitalist merkezler düşüncesiyle, bir başka teorisyene, Immanuel Wallerstein'a yaklaşmakla kalmamakta, aynı zamanda onunla birbirinden karşılıklı alıntılar yaparak, teorik alış verişte de bulunmaktadır.</p>

  <p><span style="font-weight:bold;">Immanuel Wallerstein</span></p>

  <p>Afrika uzmanı bir sosyolog olan Immanuel Wallerstein (doğ. 1930), bir dünya sistemi olarak kapitalizmin ortay çıkışı ve gelişmesi üzerine çalışmalar yaptı; sonra da kapitalizmin ortaya çıkışı ve gelişmesi üzerine olan çalışmalarını devasa bir eserde (Wallerstein 1986; Wallerstein 1998; Wallerstein 2004) ortaya koydu. Ayrıca bu konudaki teorik görüşleri, "Tarihsel Kapitalizm" (Wallerstein 1984) başlıklı eserde de özet halinde ortaya konmuştur. "Tarihsel" olan sıfat, "kapitalizm" olan ismin önüne konmuştur, çünkü Wallerstein'e göre bugünkü kapitalizm öyle bir yapıya sahiptir ki onu sadece mantığından hareketle değil, aynı zamanda ortaya çıkışı ve gelişimiyle de açıklamak mümkündür. Yazar, "Peki sermaye nedir?" (Wallerstein 1984, s. 9) başlıklı soruya şu yanıtı vermektedir:</p>

  <blockquote style="margin: 0 0 0 40px; border: none; padding: 0px;">
    <p>"Bir kere bu, birikmiş zenginlik demektir. Ancak bu kavram, söz gelişi tarihsel kapitalizmde özel bir anlam kazanmaktadır. Bu,tüketim ürünlerinin veya makinelerin ya da parasal biçimde hak kazanılmış maddi ürünlerin, basit bir toplamı değildir. Tabii ki tarihsel kapitalizmin önceki dönemlerinden kalma, emek gücünden tüketilmeyen ve arta kalan bir birikim söz konusudur. Eğer bu iddiayı bu haliyle ortada bırakırsak, o halde neandertallere kadar-ki bütün sistemleri kapitalist olarak nitelendirmek gerekir; çünkü sonuçta herkes, arta kalan birikimin, emek gücü tarafından yaratıldığının bilincindeydi."</p>
  </blockquote>

  <blockquote style="margin: 0 0 0 40px; border: none; padding: 0px;">
    <p>"Ancak bugün kapitalizm olarak nitelendirdiğimiz toplumsal sistemi, diğerlerinden ayıran temel fark, sermayenin çok farklı bir tarz ve yöntemle kullanılmış -yatırım halinde kullanılmış- olmasıdır. O, her şeyden önce kendisini çoğaltacak şekilde ve anlamda kullanılmıştır." [...] "Eğer süreç içinde sermayenin yoğunlaşması, her zaman ve düzenli olarak diğer amaçlardan önce geliyorsa, işte o zaman işleyen bir kapitalizmi inceliyoruz demektir." (Age. s. 9 vd.)</p>
  </blockquote>

  <p>Sermaye imtiyazlı şahsiyetlerin -ki Braudel gibi Wallerstein da ve onlardan önceki birçok teorisyen gibi onları kapitalistler (örneğin, Age. s. 12) diye nitelendirmektedir- mülküdür. Bunların karşısındaki diğer grupsa -yani çalışan, ama ona sahip olmadan sermayeyi yaratanlarsa- Braudel’de toplumun en alt katmanında, şahıs olarak değil, "<span style="font-style:italic;">ocak"</span> olarak yer almaktadırlar. (Age. s. 19) Bu katmana, emekleriyle sermayenin yoğunlaşmasını sağlayanların yanı sıra üretime katılmayan, ancak çabalarıyla üretimin yeniden üretimini motive edenler de dâhil edilmektedir. Kapitalizmde üretimi doğrudan yapanlara ücret ödenir; üretimin dışında yer alanlarsa almazlar. Tarihsel olarak bu bölünme çoğunlukla iş bölümüne, yani çalışan erkeklerle, yeniden üretimin gerçekleşmesini sağlayan kadınlara tekabül eder. Bir kısım feminist sosyal bilimci, araştırmalarında bu konuyu inceleyerek, kadınları tartışmalı bir üslupla "en son sömürge" olarak nitelendirdi. (Werlhof/ Mies/Bennholdt-Thomsen 1988)</p>

  <p>Wallerstein'e göre,</p>

  <blockquote style="margin: 0 0 0 40px; border: none; padding: 0px;">
    <p>"tarihsel kapitalizm döneminde çalışan ve ücret sahibi olan erkekler "ekmek kazanan", yetişkin kadınlarsa ev işlerini gördükleri için "ev kadını" olarak sınıflandırıldılar. Ancak ulusal istatistiklerin tutulmaya başlandığı andan itibaren, ki bu da kapitalist sistemin bir ürünüdür, "ekmek kazananlar" ekonomik açıdan aktif işgücünün bir üyesi olarak sınıflandırıldılar, ev kadınlarıysa bunun dışında bırakıldılar. Böylece cinsiyetçilik de kurumlaşmış oldu." (Wallerstein 1984: 20 vd.)</p>
  </blockquote>

  <p>Wallerstein'a göre ev işlerinin ücretlendirilmeyen emek gücü adı altında değerlendirilmesi kapitalistlerin yararınaydı. Eğer ev işleri de tıpkı emek gücü gibi doğrudan -işçinin ücreti üzerinden dolaylı olarak değil- ücretlendirilseydi, bu durumda kapitalistlerin ödeyecekleri ücret yüksek olacak ve kârları da düşük kalacaktı. Bu nedenledir ki proleterleşme, bugüne kadar dünya çapında eksik olarak gelişmiştir. (Age. s. 21-23)</p>

  <p>Braudel'e bakılırsa "tarihsel kapitalizmin" ikinci özelliği de</p>

  <blockquote style="margin: 0 0 0 40px; border: none; padding: 0px;">
    <p>"mekânın hiyerarşileşmesidir." (Age. s. 25)</p>
  </blockquote>

  <p>Bu durum</p>

  <blockquote style="margin: 0 0 0 40px; border: none; padding: 0px;">
    <p>"sürekli, dünyanın ekonomik merkezleriyle çevresi arasında bir kutuplaşmaya yol açtı; sadece dağılım kriterleri (gerçek ücret düzeyi ve yaşam kalitesi) açısından değil, fakat -ve en önemlisi- sermaye birikiminin belli mekânlarda yoğunlaşması açısından."(Age. s. 25)</p>
  </blockquote>

  <p>Wallerstein, kazanan bir <span style="font-style:italic;">"merkez"</span>le, kaybeden bir "çevre" arasındaki farka vurgu yapıyor. (Age.) Bunların arasında ise "eşit olmayan bir değişim" (Age.) sürüp gitmektedir.</p>

  <p><span style="font-weight:bold;">Robert Louis Heilbroner</span></p>

  <p>Devam etmeden önce girişte not ettiğimiz tanıma yeniden geri dönelim:</p>

  <blockquote style="margin: 0 0 0 40px; border: none; padding: 0px;">
    <p>"Kapitalizm, kâr ve bu kârı elde etmek için kullanılan aracın (sermayenin), "malı, mal üretimi için kullanmak" (Sraffa 1976), malların alım ve satımını sağlamak veya hizmete dayalı işgücünü arz etmek ve satmak suretiyle birikimini (akkumalation) sağlayan toplumların işleyiş tarzıdır."</p>
  </blockquote>

  <p>Kapitalizmde, üretimin, satmanın ve satın almanın iki işlevi vardır: birincisi kâr elde etmek, İkincisi de sermaye birikimi sağlamak. Şimdi bu her iki unsurdan hangisinin öncelikli olduğuna dair kafa yoralım.</p>

  <p>İlk bakışta kâr elde etmenin, daha öncelikli olduğu düşünülebilir, çünkü birinin parasını kâr getirmeyecek bir işe yatırması anlaşılacak bir şey değildir.</p>

  <p>Öte yandan bu noktada kapitalizmin, diğer toplumlardan farkı hiç de büyük değildir. Cilalı Taş Devri (tahminen M.Ö. 8000)'nin sonlarından itibaren, yani "Tarım Devrimi"<a href="../Text/Notlar.xhtml#nn6" id="n6"><sup>6</sup></a>nden bu yana, zaman-mekân açısından birbirini takip eden toplumların (Mezopotamya, Akdeniz havzası, Kuzey, Batı ve Orta Avrupa'da görülen toplumlar) tamamı kapitalist olmayan toplumlardı; bu toplumlarda çalışanların emeğiyle yaratılmış olan zenginliklere, toplumun imtiyazlı bir kesimi tarafından el konuluyordu. Demek ki kapitalist kârın diğerlerinden farkı, onun sadece serbest piyasada elde ediliyor olmasıdır. Eğer kâra sahip olanlar onu, en azından onun bir kısmını, yeni malların üretimi veya hizmet satın almak için yatırıma ayırmasaydı ve hepsini olduğu gibi tüketseydi, o zaman kapitalist bir toplumdan bahsedemeyecektik, çünkü bu durumda ikinci koşul, yani kâr elde etmek için kullanılan araç, yani sermaye eksik kalacaktı. Sermaye, sadece yoğunlaştığında, yani artık daha sık karşılaştığımız yabancı bir kavramla ifade etmek gerekirse, akümüle edildiğinde sermaye olur. Yatırılan aracın (paranın) sürekli birikimi, kapitalizmi diğer önceki toplumsal sistemlerden ayıran temel, özsel (biçimsel değil) özelliğidir. Büyüme de bunun üzerinde yükselir ki kapitalist toplumun yavaş yavaş olmakla birlikte, başarısının kıstası da burada yatar: Buradaki tıkanıklık ya da küçülme ise toplumsal tahribatın göstergesidir.</p>

  <p>Amerikalı iktisatçı Robert Louis Heilbroner (1919-2005), <span style="font-style:italic;">"The Nature and Logic of Capitalism</span>" başlıklı kitabında <span style="font-style:italic;">"Drive to</span> <span style="font-style: italic;">Amass Capital</span>", yani sermayenin "<span style="font-weight: bold;">birikim dürtüsü</span>" diye çevirebileceğimiz Özelliğini, kapitalist toplumların temel niteliği olarak görmektedir (Heilbroner 1986, s. 33-52) -demek ki kâr değilmiş!</p>

  <p>Ne var ki bu yanıt, yeni bir soruya daha neden olmaktadır: Sermaye neden yoğunlaşsın-biriksin, akümüle edilsin ki?</p>

  <p>Kapitalistlerin kâr sahibi olmak istemeleri anlaşılır bir şeydir. Çünkü eğer onların herhangi bir başka gelirleri yoksa, o para, onların günlük giderlerini de karşılamaktadır.</p>

  <p>Neden kârın bir miktarını ayırarak, onu yeniden sermaye olarak kullanıyorlar ki?</p>

  <p>İnsan bunu pazardaki rekabetle açıklayabilir. Fazla makinesi olan, doğal olarak fazla mal üretir ve ürünleri -bir kez kurulmuş olan makinenin maliyetinden daha fazlasını üretim yaparak çıkaracağı için ("Economies of Scale")- daha fazla ucuza da satar. Bu sayede rakipler de pazardan dışlanmaya başlanır. Bu kez onlar da aynısını yaparak teknolojiyi kullanmaya başlarlar (yani onlar da sermaye birikimine giderler) ki belki de bu kez onlar rakiplerine baskın çıkabilirler. Eğer onlar yeni bir ürünle (üretim yeniliği) daha da avantajlı duruma gelmek isterlerse, bu durumda onlar bunu, eskiden olduğu gibi belli bir miktarı yatırıma ayırarak değil de daha büyük bir sermaye bularak yapmalıdırlar.</p>

  <p>Bu durumda sermaye yatırımı, zor durumdan kurtulmak, yani daha büyük bir sermayeyi kullanan kapitalistler tarafından dışlanmamak ve pazardaki paylarını kaybetmemek için, yapılan bir savunma hamlesi (ancak bu kez onlar diğerlerini dışlamaktadırlar) olmaktadır.</p>

  <p>Açıkçası Heilbroner, böylesi bir teknik açıklamadan pek hoşlanmaz. O, kâr ve birikimi sıkı bir şekilde birbiriyle ilişkilendirir ve kapitalizm öncesi toplumlarda görülen ilginç paralellikler yakalar: Kâr, pazarda asimetrik bir ilişki göstermektedir. Bu durum, işgücünün ürettiği ürünlere, pazarda değil de, ekonomik şartların dışındaki araçlarla el konduğunda da görülmektedir; örneğin şark despotlarının, antikçağdaki köle sahiplerinin veya feodal toprak ağalarının ürüne zorla el koyması gibi. Çünkü bu duruma ancak ellerindeki güçle ulaşmaktadırlar. Bu eylem onlara toplumun diğer fertleri üzerinde hâkimiyet kurma imkânı veriyordu ki bunun ideolojik ifadesi de sağlanan itibarda görülmekteydi.</p>

  <p>Heilbroner’e göre güç kazanma (<span style="font-style:italic;">power</span>) (Age. s. 45), hâkimiyet <span style="font-style:italic;">(domination)</span> (Age. s. 38) ve itibar (<span style="font-style:italic;">prestige</span>) (Age. s. 43) gibi dürtüler, sermayenin yoğunlaşmasının da temelinde görülmektedir. Bu dürtülerin tatmin edilmesi hem araç hem de amaç olmaktadır. Bunun bir önceki toplumsal sistemlerden farkı, bunların pazarda gerçekleşiyor olmasıdır. Demek ki Heilbronere göre kapitalizm, <span style="font-style:italic;">pazar aracılığıyla</span> gerçekleşen iktidardır.<a href="../Text/Notlar.xhtml#nn7" id="n7"><sup>7</sup></a></p>

  <p><span style="font-weight: bold;">Kozo Uno</span><br /></p>

  <p>Gördüğümüz gibi Fernand Braudel ve Immanuel Wallerstein kapitalizmi, sadece kendi mantıksal yapısından hareketle değil, fakat aynı zamanda tarihsel gelişiminden hareketle de açıklıyorlar. Wallerstein açısından, söz konusu toplumsal sistemin tipik bir özelliği olan asimetri, kapitalist merkezlerin kendi aralarında ve çevreyle girdikleri etkinlerden oluşmaktaydı: Mal üretmeyen üretim alanı (örneğin ücretlendirilmeyen ev işi) üretimin önkoşuludur. Kapitalist olmayan (üretim) kapitalizmin varlık nedenidir. Marx, bu türden bir kapitalizmin varlığını sadece onun ortaya çıkış dönemi için kabul etmekte, fakat gelişmesini tamamlamış sonraki dönem için kabul etmemektedir.</p>

  <p>Peki, gelişmesini tamamlamış bu kapitalizmin -yani kapitalist olmayan bir arka bahçeye sahip olmayan kapitalizm- yapıları hiç değişmeyen kapitalist dünyada birbirini takip eden süreçlerden daha fazla bir şey olan tarihsel bir gelişmesi var mıdır? Marx ve Max Weber, bu soruları hiç sormadılar. Marx'a göre kapitalizmin geleceği, onun ortadan kaldırılmasıyla belirlenecektir.</p>

  <p>Japon iktisatçı Kozo Uno (1897-1977) ise kapitalizmin kendi içinde bir yapı değişikliği yaşadığını iddia ediyordu.</p>

  <p>Uno şu farklılıkları saptamaktadır:</p>

  <blockquote style="margin: 0 0 0 40px; border: none; padding: 0px;">
    <p>" "İktisadi yaşamın genel kuralları" (general norms of economic life) (Uno 1980: XIX), "saf bir kapitalist toplum" (a Purely Capitalist Society<a href="../Text/Notlar.xhtml#nn8" id="n8"><sup>8</sup></a>), "kapitalist gelişmenin basamak teorisi" (the stages-theory of Capital İst development) (Age. s. XXIII) ve "kapitalizmin günümüzdeki yapısının en son soyut halinin empirik analizi" (the empirical analysis of the current State of capitalist economy at het least abstrack level)" (Age.)</p>
  </blockquote>

  <p><span style="font-style:italic;">"İktisadi yaşamın genel kuralları",</span> Braudel’in <span style="font-style:italic;">"maddi yaşam"</span>olarak ifade ettiklerinin bir kısmını kapsıyor; ancak şimdi bu kapsam kendisini, diğer bütün toplumlarda zorunlu olarak ortaya çıkan üretim ve tüketimle (Hâlbuki Braudel’de kültürel momentler de önemli bir yer kaplamaktadır) sınırlamaktadır. Bunlar</p>

  <blockquote style="margin: 0 0 0 40px; border: none; padding: 0px;">
    <p>"insanların, iktisadi yaşamın genel kuralları açısından, yaşamlarını sürdürebilmek için zorunlu olarak ürettikleri, dağıtımını yaptıkları ve tükettikleri ürünlerdir, (the general norms of economic life, according to which men produce, distribute, and consume material means of livelihood so as to ensure their existence.)" (Age. s. XIX)</p>
  </blockquote>

  <p>Uno'nun <span style="font-style:italic;">"Saf Kapitalist Toplumcu,</span> (Purely Capitalist Society)Marx'ın "Kapital'de analiz ettiği kapitalist toplumdan başka bir şey değildir. Anlaşıldığı kadarıyla Uno, bu toplumun bir zamanlar sanayi devrimi sırasında İngiltere’de oluştuğunu varsaymaktadır. Ancak artık bu şekliyle bir kapitalizm de kalmamıştır. Kapitalist bir toplum olarak varlığı sona ermeden önce o, başka bir aşamaya geçmiştir. Anlaşılan Uno, bu toplumdan sadece birini, onu da bir başka teorisyenin çalışmasından, Rudolf Hilferding’in ilk kez 1910 yılında yayınlanan "Finans kapital" (Hilferding 1947) başlıklı kitabından tanıyordu. Bu eserinde Hilferding, serbest rekabetçi kapitalizmin, tekelci kapitalizme evrildiğini ve bu aşamada da sanayi sermayesinin banka sermayesiyle birleşerek, finans kapitali oluşturduğunu savunuyor.</p>

  <p><span style="font-style:italic;"><b>Teorik Gezinti: Mantıklı olanla tarihsel olanın ilişkisi</b></span></p>

  <p>Kozo Uno’nun çalışması çok geniş kapsamlıdır. Japoncası birkaç cildi bulmaktadır. Ancak ne yazık ki İngilizcede bunun sadece geniş bir makalesi <span style="font-style:italic;">(Principles of Political Economy)</span> yayınlanmıştır. Bu nedenle onun, kapitalist gelişmenin diğer aşamalarını söz konusu kitaplarında nasıl tahlil ettiğini saptayamıyorum. Kapitalizmin biçim değiştirdiğine dair teoriler -Uno’dan bağımsız olarak- 1970’li yıllarda Fransa’daki "Regülasyon okulu" olarak adlandırılanlar tarafından ortaya atılmıştı. (Karş. örneğin, Aglietta 1979). Bunlar, bir tek kapitalizmden değil, birçok farklı kapitalizm (ler)den hareket ediyorlar. Bunlar birbirinden sadece ekonomik olarak değil, aynı zamanda siyasi ve kültürel olarak da ayrılıyorlar. Dikkat edilmesi gereken kriterlerden bazıları şunlardır: üretim araçlarına sahip olanlarla sahip olmayanlar arasındaki ilişki (Marksist dilde "sınıflar"), devletle ekonomi arasındaki ilişki ve kültürlerin birbiriyle olan ilişkisi. Anlaşılan birbirinden farklı kapitalizm tiplerini, sadece kronolojik olarak değil, aynı zamanda mekânsal olarak da ayırt edebileceğiz. Bunu anlamak için günümüzde kullanılan "Ren" tipi kapitalizmle, "Anglo-Sakson" tipi kapitalizm arasındaki vurguyu hatırlatmak yeterlidir.</p>

  <p>Sınıflandırmanın yararlarından biri kuşkusuz, bunun toplumu bir bütün olarak kavrıyor olmasıdır. Bunun dezavantajı ise, yarattığı muğlak ekonomik kavramların -hatta bu işlem matematik modellerle (bir ileri bir geri?) de sürdürülmektedir- toplumun bütün ilişkilerine yayılamıyor olmasıdır. Anlaşılan teorinin geniş bir alanı kapsayan yeteneği, kavramların kesinliğine tercih ediliyor. Kim bilir belki de bu konum, toplumsal ilişkilerin karmaşıklığından (fiziğin, kimyanın, biyolojinin ve özellikle de ekolojinin birbirleriyle olan ilişkisini araştırmak gerçekten karmaşıktır) ziyade, tarihselliğinden dolayı alınmak zorundadır: Çünkü yapıların yanı sıra simülasyonda hesaba katılamayan ve dolayısıyla modeli de oluşturulamayan, süreçler söz konusudur. Bazı sosyal bilimlerde olduğu gibi -örneğin filoloji ve tarih biliminde- pozitif anlamda sadece "kaynakların taranması" yeterli değildir. Bu nedenle belki de en doğrusu, bizim de "kendi" tanımımızda yapmak istediğimiz gibi ilk önce soyut ve "mantıklı" bir kapitalizm tarifiyle yetinmek gerekir. Metot olarak Max Weber'in "ideal tip"<a href="../Text/Notlar.xhtml#nn9" id="n9"><sup>9</sup></a>ine dayanmak mantıklı görünüyor. Ancak tanımın çekirdeğini kesinlikle ekonomik ilişkilerin durumu belirlemelidir.</p>

  <p><b>Kapitalizmin tarihsel-kateryalist tanımının genişletilmesi (Kari Hermann Tjaden)</b></p>

  <p>Diğer toplumlardan çok, sıklıkla kapitalizme atfedilen özelliklerinden biri onun verimliliğidir. Bununla da bir ürünün yeniden üretilmesi sürecinde (fiyat olarak belirlenmektedir) kullanılan zorunlu malların, hizmetlerin ve işgücünün oranının ne olduğu kastedilmektedir. İşlemi en iyi, bir tarafında yeni üretilen ürünün fiyatının bulunduğu, diğer tarafında ise ham maddenin ve yardımcı malların fiyatının, ihtiyaç duyulan hizmet ve ödenen ücretin bulunduğu bir bölme işaretinde görebiliriz. Bölme işleminin sonucuysa, elde edilen büyümenin ve dolayısıyla yapılan işin verimliliğinin ölçüsünü vermektedir.</p>

  <p>İşlemi yaparken de iki alan farklılaştırılmalıdır: biri işletmedir ki bunu elde edebilmek için masraflarla hasılat karşılaştırılmalıdır.</p>

  <p>Bunun yanı sıra sadece işletme bazında değil, fakat toplumsal açıdan da verimlilik hesaplanabilir. Tam da bu konuyla ilgilenen sosyolog Karl Hermann Tjaden, görüşlerini bir ansiklopedide yer alan bir maddede (Tjaden 1990:364-388) açıkladı.</p>

  <p>Önce birkaç tanım:</p>

  <blockquote style="margin: 0 0 0 40px; border: none; padding: 0px;">
    <p>"Kapitalist üretim tarzı, ücrete bağımlı emekçiyle kişisel sermayeyi temsil eden kapitalist işletmenin üretim araçlarını, bunun için kullanılan sermayeyi hem yeniden elde etmek ve hem de ondan daha büyük bir miktarı elde ettikten sonra, yeniden daha büyük bir yatırım yapabilmek için bir araya getirmektedir. "(Age. s. 365) [...]</p>
  </blockquote>

  <blockquote style="margin: 0 0 0 40px; border: none; padding: 0px;">
    <p>" "Artık değer" olarak ifade edilen artık ürünün, fazlalaşmış olarak 2sermaye' diye adlandırılan üretim ürünlerine dönüşmesi -bu, değerin sermayeye dönüşmesi sürecindeki sirkülasyonla elde edilir, ama önce ürüne ve ardından paraya ve yeniden paranın yerini alacak olan üretim ürünlerine dönüşür- tarihsel olarak bu ekonomik tarzın bir yeniliğidir." (Age. s. 365 vd.)</p>
  </blockquote>

  <p>Ama şimdi önce bir ara açıklama: Daha önce söz konusu ettiğimiz kapitalizm tarifleriyle Karl Hermann Tjaden’in açıklamalarını karşılaştırdığımızda onun henüz yeni bir şey söylemediğini fark ederiz. Alıntıyı buraya aldım, çünkü bize çok açık bir tanımlama sunuyor. Ancak alıntı burada henüz üzerinde durmayı gerekli görmediğimiz bir kavram içeriyor: "artık değer". Bu kavramı bize Marx'ın kâr tanımı getirdi, ama bu kavramı ilerde tartışmak üzere şimdilik bir kenara koyalım ve onu sadece "kazanç" olarak ifade edelim.</p>

  <p>Şimdi Tjaden’in kapitalizm tanımının yeniliğine geçebiliriz. Bu kavram bize bölme işleminin solunda nelerin olduğunu tam olarak gösteriyor. Şimdi hatırlayalım: Şirket muhasebesinde bölme işleminin solunda kazanç, sağında ise kullanılan ham madde, yardımcı ürünler, kira, alınan hizmet, faiz, ücretler ve vergiler bulunuyordu. Geleneksel olarak ortaya çıkan farka yıllık net gelir (Marx'a kadarki iktisatçılarsa bunu kâr oranı olarak ifade ederlerdi) denirdi. Tjaden'e göre eğer üretim için zorunlu olan bazı işler ücretlendirilseydi ki şirketler bunu ya hiç yapmıyorlar ya da bunu çok az bir miktarla savuşturuyorlar, söz konusu oran daha küçük kalırdı. Peki, nedir bu işler? İşte buna ilişkin yeni bir alıntı:</p>

  <blockquote style="margin: 0 0 0 40px; border: none; padding: 0px;">
    <p>"Söz konusu kapitalist üretim tarzı, kesinlikle antagonist çelişmelerle bezenmiş bir üretim tarzıdır ve bu öylesine kurumlaşmıştır ki meydana getirilen, beslenen ve eğitilen yeni nesillerin bakımı için harcanan nitelikli emeği, mirasçısı oldukları ailelere yüklenmiştir; aynı şekilde keşfedilen, ortaya çıkarılan ve varolan doğal kaynakları ise doğanın potansiyel kaynaklan olarak saymakta ve bunların işlenmesini, onlara sahip olunmasını ve faydalı doğa yasalarından (karş. MEBE<sup>2</sup>, II I.2.322) yararlanılmasını ise bütün topluma açmaktadır." (Age. s. 376 vd.)</p>
  </blockquote>

  <p>Tjaden, işçi ailelerinin geleceğin işçileri olan çocukları için harcadıkları emeğin ve doğal kaynakların keşfedilmesi, ortaya çıkarılması ve işlenmesi için devletin harcadığı masrafların (iktisatçılar bu harcamaları "harici masraflar" olarak ifade ediyorlar) özel şirketler tarafından herhangi bir şekilde karşılanmadığını ve böylece hazıra kondukları tezini ileri sürmektedir. Ayrıca devletin masrafları üstlenerek hazır hale getirdiği altyapı da buna dâhil edilmelidir:</p>

  <blockquote style="margin: 0 0 0 40px; border: none; padding: 0px;">
    <p>"Genel olarak şunu saptamalıyız: Ekonomik ve sosyal yeniden üretim sürecinde tek tek şirketlerin verimliliği açısından, yapılması zorunlu olan ilk işler ve hazırlıklar, bütün toplumsal yapının özel örgütlenmesini gerektirdiği halde önemli ölçüde ailelere, devlete ve toplumun tamamına yüklenmektedir. Henüz doğmamış ve yetişmekte olanı (emekçiye) sahiplenmeden; polis, hukuk ve devlet bütçesine hükmetmeden, keşfedilecek ve işlenecek olan hammaddenin güvenliğini garanti altına almadan yapılacak olan üretim, verimli olamaz; modern burjuva devletlerin hazır hale getirdiği altyapı ve askeri yapılanmaya saygı duymakla birlikte, şunu belirtmeliyiz ki bütün bu işler, sonuçta toplumsal örgütlenmenin devasa ürünleridir." (Age. s. 378)</p>
  </blockquote>

  <p>İşletme muhasebesinde yer verileyen toplumsal giderlerin saptanabilmesi için Tjaden, K. William Kapp (Kapp 1950; Kapp 1987; Kapp 1988)'a ait olan "Toplumsal Giderler Teorisi"ne başvuruyor. Toplumsal giderlere dâhil edilmesi gereken unsurlar şunlardır:</p>

  <blockquote style="margin: 0 0 0 40px; border: none; padding: 0px;">
    <p>"Sanayinin sürekli şişen işsizler ordusu rezervi, doğal kaynakların gün geçtikçe azalması, halkın bir kısmının açlık ve hastalık nedeniyle sefalet içine yaşaması ve doğanın yöresel, bölgesel ve küresel çapta tahribatı." [...] "Bunu bilimsel ve teknolojik atılımlar sayesinde, tek tek işletmelerin elde ettiği üretim giderlerindeki genel kazançtan, nakliyattan, işgücünün boşa çıkarılmasından, işin yoğunlaşmasından, kullanılan madde çeşidinin artışından ve enerji giderlerinin azaltılmasından, ürünlerin, artık maddelerin ve çevre kirliliğinin azaltılmasından görebiliriz." (Age. s. 379 vd.)</p>
  </blockquote>

  <p>Doğanın kirletilmesiyle ortaya çıkan verim düşüklüğünü hesaplayabilmek için Tjaden, başkalarının yanı sıra Barry Commener’e de başvuruyor. (Commoner 1971) Bu zararlar sadece doğal kaynaklan tüketmemektedir, aynı zamanda dünyanın çöp ve ısıdan kaynaklanan artıklarını depolama yeteneğini (atmosfer ve yeraltı) de aşırı bir şekilde zorlamaktadır.</p>

  <p>Tjaden, şirketlerin maliyet-yarar-muhasebesinde görünmeyen bazı unsurları, <span style="font-style:italic;">toplumsal</span> maliyet-yarar-muhasebesinde göstermektedir. Özellikle de bu, iktisatçıların "serbest ürünler" diye nitelendirdiği maddeler için söz konusudur. Kendi kapitalizm tanımımızda da bundan kısaca bahsetmiştik. Bunlar şirketlere hiçbir maliyet girdileri yaratmazlar, ancak üretimde ve atıkların temizlenmesinde vazgeçilmezdirler Bugüne kadar şirket giderlerinde gözükmeyen bu giderler, bazı yasal tedbirlerle muhasebeye yansıtılmaya çalışılmaktadır, ancak bu giderlerin, verimliliği önemli oranda düşüreceği çok açıktır.</p>

  <p>Kazancı,</p>

  <ul>
    <li>yatırılan sermayeye,<br /></li>

    <li>gün geçtikçe azalan doğal kaynaklara, çevre koruma masraflarına, üretim öncesi ve sonrası ortaya çıkan sağlık sorunları giderlerine,<br /></li>

    <li>bugün zararları ortaya çıkmamış, ancak gelecekte çıkması muhtemel olanlar için harcanacak giderlere böldüğümüzde<br /></li>
  </ul>

  <p>ortaya çıkan oran genel toplumsal, sadece şirket bazında değil, <span style="font-style:italic;">ekonomik</span> verimliliği gösterecektir. Bu oran, bölenlere her yeni eklenen bir unsurla birlikte daha da düşecektir. Ayrıca bu oran, kullanılan teknolojinin yetersizliği, kullanılan elektriğin üretilmesi ve verimli kullanılamaması ve sanayi artıklarının yeniden dönüşüme uğratılması oranında eksiye doğru evrilecek-tir. Bu olguyla ilişkili olarak Tjaden, <span style="font-style:italic;">"ekonomik verimliliğinin azalması'</span>ndan ve <span style="font-style:italic;">"teknolojik verimliliğin sınırlılığı'</span>ndan bahsetmektedir. (Age. s. 383)</p>

  <p>Bununla ilişkili olarak bir alıntı:</p>

  <blockquote style="margin: 0 0 0 40px; border: none; padding: 0px;">
    <p><span style="font-style:italic;">"Azalan ekonomik verimlilik,</span> kâr oranının düşmesi anlamına gelir ki bu, toplumsal üretimin düşmesine rağmen emek gücünün, doğal kaynakların ve kullanılan yardımcı maddelerin karşılığının ödenmesiyle meydana gelmektedir; bir bakıma bu, harcanan ana sermayenin de büyümesi demektir: Harcanan doğal kaynakların karşılığı ödendiğinden ve çevre kirliliğinin önlenmesi için alınan tedbirler artırıldığından dolayı giderler de artmaktadır ki bunu genel olarak kullanılan sermayenin artışında görebiliyoruz. <span style="font-style: italic;">Teknolojik verimliliğin sınırlılığı ise</span>, fiziğin ikinci ısı yasasına göre kullanılan enerjinin yarattığı etkinin, yani söz konusu üretim tarzında kullanılan teknolojinin ortalama verimliliği dikkate alındığında malzemeden yararlanma oranının düşük olması demektir. Bu aynı zamanda enerjiyi taşıyan araçların aşırı yıpranması nedeniyle geri dönüştürülemeyen sanayi artıklarının da aşırı çoğalması ve dolayısıyla kullanılan teknolojisinin ekonomik açıdan verimli olmadığı anlamına gelir. Bahse konu edilen teknolojinin verimliliği, etki oranı nesnel ortamda gerçeği yansıtan yöntemlerle kıyaslanarak ortaya çıkarılır. Ekonomik yetersizlikle, teknolojik verimsizlik birlikte ele alındığında, tarihsel açıdan insan gücünün ve yeteneklerinin ulaştığı seviyenin, geç kapitalist-toplumsal dönemin doğasına uygun bir tarzda değerlendirildiğini söylemek mümkün değildir.[...] Bu nedenle, aşırı gelişmiş tipik bir kapitalist toplumda, toplumsal açıdan olabildiğince yüksek derecede kullanılan insan emeği, topluma faydalı ürünlerin üretilmesinde değerlendirilmemektedir." (Age. s. 383)</p>
  </blockquote>

  <p>Şimdi de burada yeni bir kavramla, "aşırı gelişmiş kapitalizm" kavramıyla karşılaşıyoruz. Bu, yeniden tekrar etmekte fayda var, şu anlama gelmektedir:</p>

  <blockquote style="margin: 0 0 0 40px; border: none; padding: 0px;">
    <p>"Yüksek derecede kullanılan toplumsal emeğe karşılık, gerçek anlamda toplumsal kullanım değeri ihtiyaca yanıt veren ürünlerin daha az miktarda üretilmesi."</p>

    <p><span style="text-indent: 1.5em;">"Günümüzdeki verimlilik oranı, kullanım değerinin (kâra yönelik değil) veya daha az emek gücüne ihtiyaç duyulan, optimal-üretim-verimliliğini öngören toplumsal ekonomik sisteminin çok çok gerisinde kalmaktadır." (Tjaden 1992, s. 213)</span></p>
  </blockquote>

  <p><span style="font-style:italic;"><b>Teorik Gezinti: Kapitalizm tanımına birinci katkı</b></span></p>

  <p>Kitabın en başında, bize ait olan bir kapitalizm tarifi vermeye çalışmıştık. Şimdiye kadar incelediğimiz farklı kapitalizm tanımlarından sonra bize ait olanı değiştirmemize gerek yoktur, ancak tamamlayabiliriz:</p>

  <p>Kapitalizm eşit olmayan bir değişime (mübadele) dayanır (Braudel), o pazara dayanan bir hâkimiyet sistemidir (Heilbroner) ve bugüne kadarki tarihi dikkate alındığında, doğal kaynakların büyük oranda tüketilmesine ve doğanın aşırı kirletilmesine yol açmıştır. (Commoner/Kapp/Tjaden)</p>

  <p>Son değerlendirme ise -doğal kaynakların aşırı tüketimi ve çevre kirliliği- sadece kapitalizmin bir özelliği değildir. Bu durum kapitalizm öncesi toplumlarda da görülmüştür. Ancak diğerleriyle karşılaştırıldığında kapitalizmle birlikte artan olağanüstü emek verimliliği, devasa boyutta bir kaynak kullanımına ve buna bağlı olarak da doğal kaynak tüketimine ve çevre kirliliğine yol açmıştır. Bunun üstesinden gelecek bir teknolojinin kapitalizm tarafından geliştirilip geliştirilmeyeceği sorusunu ise yanıtsız bırakalım.</p>
</body>
</html>
