<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 style="text-align: center;">6 </h2>

  <h2 style="text-align: center;">1914-1945: <span style="font-variant: small-caps;">SAVAŞ VE KRİZLER</span></h2>

  <p><span style="font-style:italic;"><b>Genel belirtiler</b></span></p>

  <p>Eric Hobsbawm tarafından “felaket çağı” olarak adlandırılan kapitalizmin 1914-1945 dönemi, şu özellikleriyle öne çıkmıştı:</p>

  <ul>
    <li>İki dünya savaşı (1914-1918; 1939-1945);<br /></li>

    <li>Birinci dünya savaşından sonra barışa (1918-1923) uyum sağlamada ortaya çıkan ve Almanya'da hiper enflasyona yol açarak, bütün mevcut parasal mülkiyeti buharlaştıran siyasi ve ekonomik krizler;<br /></li>

    <li>Kısa bir süre için Orta ve Batı Avrupa'da ortaya çıkan istikrar (1924-1928);<br /></li>

    <li>ABD'de uzun süreli bir ekonomik patlama (boom) (1929'a kadar);<br /></li>

    <li>Dünya ekonomik krizi 1929-1933;<br /></li>

    <li>İkinci dünya savaşından önce ortaya çıkan askeri çatışmalar: Japonya’nın Mançurya’ya (1931) ve Çin’e (1937) saldırısı; İtalya’nın Abessinya (Etiyopya)’ya saldırısı (1935); İspanya İç Savaşı (1936-1939); Almanya'nın Avusturya’yı topraklarına katması (1938); Südetlerin (1938) ve Çekoslavakya’nın (1939) Almanya tarafından işgali;<br /></li>

    <li>İtalya’da (1922) ve Almanya'da (1933) faşist diktatörlüklerin inşası; İspanya, Portekiz ve Bulgaristan’da askeri ve sivil diktatörlüklerin iktidara gelmesi; Almanya'daki diktatörlük ise, uygarlık tarihinin bütün ahlâki sınırlarım yıkan bir katliama, Yahudi katliamına başlamıştı;</li>

    <li>İkinci sanayi devrimi: Elektro ve yakıtla çalışan motor teknolojisi proto-sanayi ürünü olmaktan çıkarak sanayinin temelini oluşturmuşlardı;</li>

    <li>Büyük bir yıkıcı potansiyele sahip teknolojik atılımların gerçekleştirilmesi;</li>

    <li>Her iki savaştan önce de hem dünya ekonomik krizinin aşılması hem de yeni enerji teknolojisinin yaygınlaşması (elektrik ve telekomünikasyon) için sermaye ve devlet ilişkilerinin iç içe geçmesi;<br /></li>

    <li>Yeni bir sosyalist devletin (Sovyet Rusya) ortaya çıkması, etkinlik alanının, II. Dünya Savaşı sürecinde Orta ve Batı Avrupa’ya yayılması, kapitalizmin coğrafi alanında daralma yaratmıştı.<br /></li>
  </ul>

  <p>O güne kadar kapitalizmin geleneksel hale gelen kâr yöntemlerine (ticaret kârı, artık değer, yeni teknolojik kârlar, tekel kârı) savaşla birlikte özgün kazançlar da eklenmişti: talan ve zorla çalıştırma.</p>

  <p><span style="font-style:italic;"><b>Maddi altyapı</b></span></p>

  <p>Klasik yapı ve inşaat malzemeleri olan demir, çelik, doğal taş, toprak (tuğla), ağaç (gittikçe azalan önemde), cam ve doğal sicimlere, beton (ilk başlarda sadece askeri amaçlarda ve otobanlarda), hâlâ proto-teknolojik aşamada bulunan yapay sicim ve o güne kadar sadece ABD'de kullanım alanı bulan çelik konstrüksiyon eklenmişti.</p>

  <p>Kömür hâlâ ısınma (kok kömüründen üretilen gazla birlikte), cevher çıkarma, buharlı motor ve elektrik üretiminin temel maddesiydi. Esas olarak su reaktörlerinde üretilen elektrik, aydınlatma ve elektrikli motorların çalıştırılmasında kullanılıyordu.</p>

  <p>Hızla kullanım alanı bulan ikinci yakıt maddesi ise petroldü; esas olarak otomobillerin, panzerlerin ve üretim için kullanılan motorların yakıtını karşılıyordu.</p>

  <p>İkinci sanayi devrimini başlatan elektrik ve yakıtlı motor sistemi, 1. Dünya Savaşı'ndan sonra kullanılan teknolojinin merkezini oluşturmaktaydı.</p>

  <p>Bunlar yeni bir iletişim ve eğlence teknolojisinin (radyo ve film) yanı sıra, hava, deniz ve kara ulaşımının da altyapısını oluşturuyorlardı. 1930’lu yıllardan itibaren radyo, kitlesel bir araç haline gelmişti.</p>

  <p>Bölgelerarası ulaşımda demir yolları hâlâ merkezi bir önemdeydi. Otomobil sadece ABD'de kitlesel bir ulaşım aracı haline gelmişti, Avrupa'da ise henüz lüks tüketime giriyordu. (Almanya'da faşizm döneminde kitlelere yönelik düşünülen bir "Wolkswagen” (Halkın Otomobili), ancak savaştan sonra gerçekleştirilebilmişti.) Ancak otomobil Avrupa'da gün geçtikçe at arabalarının yerini almaya başlamıştı. Yakıtlı motor teknolojisi, artan bir yoğunlukta askeri amaçlarla, panzer ve uçaklarda kullanılmaya başlanmıştı; ancak uçak sivil alanda hâlâ bir lüks ve prestij aracıydı.</p>

  <p>Tıpta kaydedilen gelişmelerden en önemlisi, 1928 yılında keşfedilen penisilindi. Besin ürünleri -bölgesel farklılıkla- hâlâ 18. yüzyıldaki çeşitlerle sınırlıydı. Buğday ve etin dışındaki besin ürünleri, uluslararası alanda henüz ticari bir önem kazanmamıştı. Avrupa kahve, kakao ve Hindistan çayını uluslararası pazardan ediniyordu, ancak ilk ikisi hâlâ lüks ürünler sınıfına aitti; Kıta Avrupa’sı açısından çay da Öyleydi.</p>

  <p>Bambaşka bir alan olan, ısıtma ve koruma teknolojisindeki gelişmeler (konserve kutuları henüz proto-teknolojik bir aşamada olmakla birlikte, Napolyon savaşları döneminde Britanya tarafından savaş filosunun erzağında yer almıştı; Hobsbawm 1997 I, s. 122) besin alanında çok önemli bir ilerlemeye neden olmuştu. Bu sayede, ilk önce ABD'de, yeni bir besin ürünleri endüstrisi kurulmuştu.</p>

  <p>Sanat ürünlerinin yeniden üretimini sağlayan plak ve film teknolojisi -aynı şekilde yeni olan ancak başlangıcı 19. yüzyılın ortalarına kadar uzanan fotoğraf- yeni bir sektörün, bilinç, kültür ve eğlence sektörünün oluşmasını sağlamıştı. (Horkheimer Adorno 1969)</p>

  <p>Teknolojisi bilinmekle birlikte henüz kitlesel kullanıma açılmayan diğer gelişmelerse şunlardı: plastik, televizyon ve atom çekirdeğinin parçalanması. Atom çekirdeğinin parçalanması en başta askeri amaçlarla kullanılıyordu ki bunun etkisi ilk kez 1945 yılında Hiroşima ve Nagazaki'ye atılan bombayla görülmüştü. Askeri ihtiyaç ve amaçtan kaynaklanan bir başka ürünse fiberglas (uçak kokpiti yapımı) ve radardı.</p>

  <p>Daha Önceden varolan sanayi alanları:</p>

  <p><span style="text-align: left;">1.Birinci sanayi devrimi döneminde tekstil sanayii;</span><br />
  <span style="text-align: left;">2.İkinci sanayi devrimi döneminde madencilik ve makine yapımı ve,</span><br />
  <span style="text-align: left;">3.Örgütlü kapitalizm döneminde yapı-kimya ve elektro endüstrisinin</span><br /></p>

  <p>kazanımlarına</p>

  <p>4. Şunlar eklenmiştir:</p>

  <p>a. Besin ürünleri sektörü;<br />
  b. Otomobil endüstrisi (ABD'de) ve yine ABD önderliğinde gerçekleşen<br />
  c. Bilinç, kültür ve eğlence sektörü.<br /></p>

  <p>Bu arada perakende satış sektörü de henüz proto-endüstri aşamasında olmakla birlikte bir dağıtım ağı şeklinde örgütleniyordu. (Proto-teknolojiden farklı olarak proto-endüstri, yeni teknolojik yöntemlerin kullanılmasıyla değil, fakat o güne kadar endüstriyel olarak kullanılmamış olan üretim ve dağıtım sektörünün kurulmasıyla oluşuyordu.)</p>

  <p>Yeni kapitalist iş alanlarının yaratılması yönündeki eğilim, sanayi devrimiyle birlikte ivme kazanmıştı: Yeni yaratılan üretim ve yeniden üretim sektörleri kapitalist ekonomide daha fazla yer edinmeye başlamıştı. İlk başlarda, insan hayatının sadece belli bir bölümünü belirleyen bu yenilikler, hızla insan hayatının tamamını kapsayarak, dünyanın her alanını kapitalistleştirmişti.</p>

  <p>Bu ancak iki prensip temelinde gerçekleşebilirdi:</p>

  <ol>
    <li>Bu, ya o güne kadar kapitalist olmayan üretim ve dağıtım yöntemlerinin dönüşüme uğratılarak, yani kapitalistleştirilmesiyle (örneğin bireysel ihtiyacı karşılamak için işlenen tarım ürünleri, artık sanayileşmiş fabrikalar tarafından işleniyordu) yapılacaktı;<br /></li>

    <li>Ya da geçmişte kapitalist olmayan yöntemle üretilen ürünler, tamamen yeni kapitalist ürünlerin üretimiyle yapılacaktı. Tiyatro ve müzik etkinliklerinin bir devamı niteliğindeki film ve plak endüstrisi buna birer Örnek oluşturabilir.<br /></li>
  </ol>

  <p>Kapitalist ürünlerin;</p>

  <ul>
    <li>kapitalist olmayan yöntemlerle üretilen öncüllerinden genellikle daha ucuz oldukları ve bu nedenle gereksindiğinden daha fazlasına sahip olarak ihtiyacı aşın doyurduğu;<br /></li>

    <li>mevcut ürünlerden kalite açısından (örneğin sağlık alanında) daha iyi oldukları;<br /></li>

    <li>ve tümden yeni keşfedilen ihtiyaçları karşıladıkları bir gerçektir.<br /></li>
  </ul>

  <p>Geçmişte özgürlük ve eşitlik kavramlarıyla birlikte anılan kapitalizm, 19. ve 20. yüzyıldan itibaren de ilerleme kavramıyla birlikte anılır olmuştu. Sonradan ilerleme kavramı -ABD başkanı Roosevelt’in 1941 yılında, ilerleme kavramını açıktan kullanmadan yaptığı bir ekle- aynı zamanda sıkıntılardan ve acılardan kurtulma olarak da anlaşılacaktır.</p>

  <p><span style="font-style:italic;"><b>İkinci Sanayi Devriminden sonra kapitalizmin tanımının özgülleştirilmesi</b></span></p>

  <p>İkinci sanayi devriminden sonra kapitalizm, esasta kâr etmek ve bu kârı sağlamak için kullanılan sermayenin (=kapital) birikimi (akümülasyon) için aşağıdaki ürünlerin işgücü aracılığıyla üretilmesini sağlayan toplumların işleyiş biçimidir.</p>

  <ul>
    <li>Maden, elektro, makine, otomobil, inşaat, tarım ve besin ürünleri sektöründeki maddi ürünlerin makinelerle üretilmesi;<br /></li>

    <li>Maddi olmayan kültürel ürünler;<br /></li>

    <li>Ve silahlanma ürünleri.<br /></li>
  </ul>

  <p><span style="font-style:italic;"><b>Sermayenin örgütlenmesi</b></span></p>

  <p>Kapitalizm, en geç I. Dünya Savaşı'ndan sonra, tüketim alanını da bağımsız bir yatırım alanı olarak kapsayacaktır. O güne kadar kitlesel tüketim, lüks ve ihracat mallarının yanı sıra ilk üretim ve üretim araçlarının üretimi için yapılan yatırımlara bağımlı bir unsurdu. Üretim bandı sistemi sayesinde ucuzlayan mallar artık geniş kitleler tarafından da satın alınır hale gelmişti.</p>

  <p>1914 yılma kadarki tekelleşme, o güne kadar salt mevcut ekonomik zemin üzerinde yükseliyordu, yani bir bakıma üretimi gerçekleştiren, sermayenin iç Örgütlenmesiydi. I. Dünya Savaşında ortaya çıkan "savaş ekonomisi”, kendisini yaratan devletlerin askeri çabalarını, onların sunduğu ekonomik ödentilerle koordine ediyordu. Bu bir yandan devletin ekonomiye müdahalesi demekti, diğer yandan da girişimcilerin devlet desteğiyle palazlanması demekti; sonuçta bu, devletin ve ekonominin askerileşmesi demekti. Sonunda Büyük Britanya'da da rekabetçi kapitalizm, tekelci kapitalizme dönüşmüştü. Almanya'da 1925 yılında, I. Dünya Savaşı sürecinde inşa edilen kimya tröstü IG-Farben kurulmuştu. Savaş, I. Dünya Savaşı’na 1917 yılında katılan ABD sermayesi üzerinde henüz herhangi bir etkide bulunmamıştı. Ancak bu durum dünya ekonomik krizinin son bulduğu 1929-1933 yıllarında ortadan kalkacaktı.</p>

  <p><span style="font-style:italic;"><b>Emeğin örgütlenmesi</b></span></p>

  <p>İşçi sınıfının tamamının sendikalarda örgütlenmesi, parlamenter ve temsili demokrasilerde devam ediyordu. ABD'de Başkan Roosevelt, 1933 yılında kitlesel tüketimi teşvik etmek için gelir dağılımını yeniden düzenlemek istiyordu; sendikaları da “Big Business”, “Big Labour” ve "Big Government” politikalarına kazanmak için teşvik ediyordu.</p>

  <p>İşgücünün gönüllü örgütlenmesinin yanı sıra, kapitalizmde zorunlu örgütlenmesi de yani üretim sürecinde sermayenin denetimine girmesi de söz konusuydu.</p>

  <p>İşgücünün gönüllü olmayan bir başka örgütlenmesi de devlet eliyle, yani savaş ve faşizm dönemindeki zorunlu çalışma olarak gerçekleştirilebiliyordu. (Almanya'da Hitler faşizmi döneminde, Yahudileri "çalıştırarak yok etmek” şeklinde uygulanan zorunlu çalıştırma yöntemi, köleliğin bilinen bütün yöntemlerinden ve hatta sömürgeciliğin başlangıcında İspanyanın Latin Amerika'nın gümüş madenlerinde çalıştırdığı kölelerin durumundan daha ağırdı.</p>

  <p><span style="font-style:italic;"><b>Sermayenin ve işgücünün örgütlenmesi</b></span></p>

  <p>Sermaye ve işgücünün kendi inisiyatifleriyle gerçekleştirdikleri örgütlenmenin yanı sıra bir de devletin müdahalesiyle gerçekleşen korporatizm vardı.</p>

  <p>Bunun üç türünü saptayabiliyoruz:</p>

  <ol>
    <li>Savaş korporatizmi. Burada devlet ve ordu üretim ve dağıtımı düzenlemek istemektedir.<br /></li>

    <li>Uzlaşı korporatizmi. Devletin önerisiyle sermaye ve sendikalar, her üçünün ortaklaşa finanse ettikleri ve özyönetimle idare edilen şirketlerde ortak hareket etmektedirler. Bu sistem Almanya'da ilk kez Bismarck döneminde hayata geçirilen kaza, hastalık ve yaşlılık güvenlik sisteminde uygulanmıştı; bunlara 1927 yılında kurulan “imparatorluk iş ve işçi bulma kurumu (yasal işsizlik sigortası)” da eklenmişti. İşyerlerinde uygulanmaya başlanan işgücü katılım sürecinin (1920’de Almanya'da hayata geçirilen işyeri yönetim yasası) başlarında da etkin bir korporatizm hayata geçirilmişti. Ardından sadece ücretlilerin görevlerini ve işverenin haklarını değil, aynı zamanda işverenin görevlerini ve ücretlilerin haklarını da kesin hatlarla belirleyen iş yasası hayata geçirilmişti. Ancak bunlar çoğunlukla işçi sınıfının mücadelelerle kazandığı talep ve haklardı. Devletin sınıf mücadelelerini uzlaştıran müdahalelerinin yanı sıra, yeni kurulan iş mahkemeleri de söz konusu cumhuriyetçi korporatizmin bazı unsurlarıydı ki bunların tamamı, kimi zaman “ekonomik demokrasi” olarak nitelendiriliyordu. Söz konusu korporatizmin siyasi ifadesi, sosyal demokratların da hükümette yer almasıdır. Sosyal demokrat işçi hareketi açısından olumlu bir örnekse 1930’lu yıllardan bu yana İsveç’tir: İsveç’te hükümetin başında, 1932 yılından 80’li yılların ortalarına kadar sosyal demokrat bir başbakan bulunuyordu. 1938 yılında sendikalar ve işverenler Saltsjöbaden’de ekonomik büyüme ve tam istihdamı amaç edinen ortak bir hedefte birleşmişlerdi. 1937 yılında İsviçre’de sendikalar ve işverenler, makine, elektro ve saat endüstrisinde (bütünü kapsayan iş sözleşmesi) geçerli olan ve grevlerin olmayacağı bir "Barış Antlaşması” imzalamışlardı.</li>

    <li>Barış döneminde uygulanan zorunlu korporatizm İtalya ve Almanya'da sadece faşizm döneminde görülmüştü: sendikaların dağıtılması, işçi partilerinin zorbalıkla kapatılması, işverenlerin şirketlerde kesin egemenliğini sağlayan devlet kurumlarında ücretli işçilerin ve işverenlerin birleştirilmesi.<br /></li>
  </ol>

  <p><span style="font-style:italic;"><b>Dünya ekonomik krizi ve Laisser Faire'nin sonu</b></span></p>

  <p>Kapitalizmin artan örgütlenmesine rağmen, liberalizmin bilinen görüşü, yani güçlerin serbest hareketinin pazardaki arz ve talep ilişkisini en sonunda dengede tutacağı anlayışı, 1920’li yıllarda hâlâ baskındı. 1929’da başlayan dünya ekonomik krizinin nedeni de, ABD'de bu anlayış çerçevesinde açıklanmıştı.</p>

  <p>Kriz, ABD'nin 20’li yıllardaki uzun süreli ekonomik büyümesinin sonucunda ortaya çıkmıştı.</p>

  <p>Bunun nedenleri şunlardı:</p>

  <p>1920’lerde tarım ürünlerine yönelik talebin gerilemesi nedeniyle fiyatlar düşmüş ve bu da köylülerin gelirlerinde bir azalmaya neden olmuştu. Makineleşme nedeniyle sanayideki istihdam azalmaya başlamıştı. İç pazarda üretim fazlasına yönelik talep oldukça azalmıştı, çünkü köylülerin gelirlerinde bir azalma yaşanmıştı. Ücretler üretimdeki verimliliğe oranla gerilemişti. Her ne kadar sanayi ürünlerinin fiyatlarında bir düşme yaşanmış olsa da, bu düşüş, alım gücünü büyütecek oranda olmamıştı. Bu nedenle biriken fazla sermaye, spekülatif alanlara kaydırılmıştı; yatırımlarda ise bir düşüş yaşanıyordu. (Heilbroner/Milberg 2002, s. 99-108. Genel olarak dünya ekonomik krizi konusunda bkz. Kinderleberger 1973)</p>

  <p>Amerikan ekonomisinin söz konusu iç zaafları ihracat, tahvil satışları ve borsa yükselişi nedeniyle hâlâ kapatılabiliyordu. Aşırı değerlenen hisse senetleri, 1929’da New York borsasında ani bir çöküş yaşamıştı. Avrupa’ya verilmiş olan kredilerin süresinin uzatılmaması, krizi Kıta Avrupa’sına da taşımıştı; savaşın kaybedilmesi nedeniyle (ödenmesi gereken savaş tazminatları) Özellikle dış sermayeye muhtaç olan Almanya, krizden en çok etkilenen ülke olmuştu. ABD pazarında ham madde ve besin ürünlerine yönelik talebin gerilemesi nedeniyle, bu ülkeye mal ihraç eden Latin Amerika'daki ve Asya’daki ülkelerin yanı sıra, Kanada, Finlandiya ve Macaristan da krizin girdabına kapılmışlardı. (Hobsbawm 1999, s. 122-123)</p>

  <p>Ekonomik çöküşün alışılmamış uzun süresi ve şiddeti, krizin periyodik bir dalgalanma olduğu şeklindeki genel anlayışta bir değişikliğe neden olmuştu. John Maynard Keynes, özellikle “Çalışmanın, Faizin ve Paranın Genel Teorisi” (1936) başlıklı kitabında bunun yeni bir açıklamasını sunmuştu: (Keynes 1974)</p>

  <p>Sermaye ve ürün pazarındaki denge, iş pazarındaki bir dengesizlikle (burada işsizlik) sürdürülebilirdi. Bunun nedeni, elde edilen kârın küçük bir kısmının yeniden istihdam sağlayan yatırıma yönelik değerlendirilmesidir. İhtiyaç duyulan talep, borçlanmayı göze alan devlet tarafından (deficit-Spending) yaratılabilir. Bunu yaparken de “çarpan efekt”i hesaba katmak gerekir: Devletin yarattığı talep, bireysel talepleri de artırır; ekonominin yeniden yükselişe geçmesi üzerine devlet de topladığı yüksek vergilerle borçlarını yeniden kapatabilirdi. Orta halli aileler gelirlerinin sadece bir kısmını harcayarak, ekonomik büyümeye bir katkıda bulunmazken, dar gelirli aileler gelirlerinin tamamını harcamak zorunda kalırdı; bu durumda devlet, ekonomik büyümeyi sürekli kılmak için gelir dağılımına müdahale eder ve dar gelirli ailelere maddi destekte bulunurdu. Deficit-Spending bir bakıma kutsallaştırılan altın standardının ötesine geçerek, para yaratmaktan başka bir şey değildir. Bu adım, düşük faiz politikasının yanı sıra yatırıma ayrılmayan paranın bilinçli olarak devalüe edilmesiyle desteklenir.</p>

  <p>Altın standardı, I. Dünya Savaşı döneminde de facto ortadan kaldırılmıştı: Savaş yürüten devletler, kâğıt paranın miktarını artırmışlardı. Savaştan sonra yeniden altın standardını geçerli kılmak için para kısıtlamasına gidilmişti. Ancak bu dünya ekonomik krizinde tutmamıştı: Büyük sanayileşmiş ülkeler ardı ardına kendi paralarını altına göre ayarlamışlar ve diğer ülkelerin paralarını da yeniden değerlendirmeye tabi tutmuşlardı.</p>

  <p>Sonuçta sadece iki ülke bu enstrümanı, katı bir şekilde Deficit-Spending politikasına göre uygulamıştı: 1932 yılında ABD başkanı seçilen Franklin D. Roosevelt, 1933 yılında (demek ki Keynes’in “Çalışmanın, Faizin ve Paranın Genel Teorisi” başlıklı kitabının yayınlanmasından önce) “New Deal” politikasını hayata geçirmeye girişmişti: istihdam yaratan kamu kuruluşlarının yaratılması, işçilerin sendikalarda birleştirilmesi (bir başka Başkan Roosevelt’in, Theodore Roosevelt’in politikasının aksine), sadece sermaye kesimlerinin yararının gözetilmediği (“Big Business”), aynı zamanda gelir dağılımına müdahale ederek ücretlilerin de gözetildiği ("Big Labour”) hükümet destekli korporatizm (“Big Government”). İşsizlik düşmüştü, ancak tamamen ortadan kalkması, ancak 1941 yılında, yani ABD'nin kendisini savaşa hazırladığı yıllarda gerçekleşmişti.</p>

  <p>Aynı etki Almanya'da silahlanma sayesinde yaratılmıştı. Erken Keynesçilik (Hitler hiçbir zaman Keynes’in teorisine başvurmamıştı) bir bakıma silahlanma Keynesçilikti.</p>

  <p>Laisser Faire'nin sonu, aynı zamanda altın standardının da sonuydu. Artık para sadece uluslararası bir değişim aracı değil, aynı zamanda ulusal yönetim enstrümanıydı da.</p>

  <p><span style="font-style:italic;"><b>Toplumsal yapı ve nüfus gelişimi</b></span></p>

  <p>İşçi sınıfı, gelişmiş sanayi ülkelerinde mutlak (Büyük Britanya) veya göreceli olarak en büyük sınıfı oluşturuyordu. Köyden kente yığınsal göç, hemen hemen tamamlanmıştı. Tarım alanlarında çalışan işçilerin sayısı, işçi sınıfının sayısından çok çok azdı, ancak bu sayı artık sanayi devrimi dönemindeki gibi hızla erimiyordu. Ne var ki köylüler, öylesine kapitalist işletmelerin (kimya ve makine sanayi) ve kredi kurumlarının (bankalara) baskısı altındaydı ki çoğunlukla, korumacılığı savunan muhafazakar ve milliyetçi politikalara destek veriyorlardı. Savaş ve savaş sonrası dönemde durumlarında (çoğunlukla da biçimde) bir düzelme görülmüştü. Ücretliler arasında memurların sayısı da gün geçtikçe artıyordu. Her iki dünya savaşında da kadınlar artan bir Ölçüde çalışma hayatına çekilmişlerdi.</p>

  <p>Almanya'da 1939’dan sonra zorla çalışmaya zorlanan yabancı işçilerin varlığı nedeniyle işçi sınıfı içinde bir alt sınıf oluşmuştu. 1944 yılında bunların işçi sınıfı içindeki oranı % 20’yi buluyordu. (Hobsbawm 1999, s. 69)</p>

  <p>I.Dünya Savaşında 10 milyon, II. Dünya Savaşı’nda ise 54 milyon insan korkunç bir şekilde hayatını kaybetmişti; (Age. s.72) hatta II. Dünya Savaşı’nda ölen sivillerin sayısı ölen askerlerin sayısından daha fazlaydı. Bunların arasında Hitler Almanya’sı tarafından Doğu’da ve kentlerin bombalanması sonucunda öldürülen 5-6 milyon Yahudi ve 500 bin Çingene de bulunuyordu. Çok sayıda Sovyet esiri, uluslararası savaş kuralları çiğnenerek yok edilmiş veya ölümlerine neden olacak işkencelere maruz kalmışlardı.</p>

  <p>Her iki savaşın sonunda da çok büyük sayıda insan topluluğu göçe zorlanmıştı.</p>

  <p>Mayıs 1945’te Avrupa'da 40,5 milyon insanın yerinden yurdundan edildiği tahmin ediliyor; buna zorla çalıştırılan yabancı işçiler ve ilerleyen Sovyet ordusu karşısında geri çekilen Almanlar dâhil değildi. (Age. s.74)</p>

  <p><span style="font-style:italic;"><b>Aile yapısı ve sosyal güvence</b></span></p>

  <p>Sanayileşmiş kapitalist ülkeler, savaş döneminde çalışma hayatına sokulan kadınların dışında, esas olarak ataerkil yapıdaydı. Savaş dönemlerindeki ekonomik düzenlemeler, çalışanlara çoğunlukla toplumsal güvence (örneğin Almanya'da 1917 yılındaki kira yardımı) sunuyordu. Barış döneminde ise ABD'de başkan Franklin D. Roosevelt, bazı sosyal yasaları hayata geçirmişti. ABD hükümeti, bankaların yurttaşların kötü gün dostu olarak sakladıkları birikimlerini ve hisse senetlerini tahrip etmesinden sonra bu hatadan ders çıkarmış ve dünya ekonomik krizi döneminde banka sektörünü (yatırım ve iş bankalarının ayrılması) yeniden düzenlemişti.</p>

  <p>1933 yılından sonra Alman faşizmi, sosyal politika yerine, “Alman işçisinin varlığı için mücadele” başlığıyla milliyetçi bir sosyal politika uygulamıştı: çocuk parasının yürürlüğe konması (Schneider, Michael 1999, s. 453), 1 Mayıs'ın 1933 yılından sonra yasal bayram olarak ilan edilmesi; 1937 yılından sonra da yeni yıl, Paskalya Günü, Pfingstmontag ve iki Noel bayram tatil günü uygulamasına geçilmişti. (Age. s. 530) Bütün bunların amacı, kısa vadede halkı “ulusal bir topluluk” olarak motive etmek, onları savaşa hazırlamak, diğer halklara saldırabilmek ve toplumda “aşağılık” olarak nitelendirilen birey ve katmanları yok etmek için halktan destek bulmaktı, (Aly 2005)</p>

  <p><span style="font-style:italic;"><b>Mekânsal düzenleme</b></span></p>

  <p>Gelişmiş sanayi ülkelerindeki kentlerin inşası esas olarak 1870-1914 yılları arasında tamamlanmıştı; kentlerin inşası I. Dünya Savaşında tamamen durmuş, II. Dünya Savaşı sonuna kadar da hiçbir şey yapılmamıştı. Bunun yerini 1940'tan sonraki tahribatlar aldı.</p>

  <p>Sonuçta kapitalizmin mekânsal düzenlemeleri iki savaşın sonuçları (1914-1918 ve 1939-1945) tarafından belirlenmişti. Bunun en karakteristik göstergesi, dünya ekonomisinin merkezi durumundaki Büyük Britanya'nın, 1914’ten sonra bu rolünü kaybetmesi ve bununla birlikte kıtasal siyasi dengenin de bozulması ve bozulan bu dengenin 1944/45 yıllarında oluşan yeni bir uluslararası düzen tarafından kurulmasıdır: kapitalist dünyanın merkezi durumuna yükselen ABD ve onun yeni bir sistemle -sosyalist- karşı karşıya gelmesi. “Felaketler Çağı”nın bıraktığı boşluğu, şimdi iki aktörün çabaları dolduracaktı.</p>

  <p>Eğer dikkatimizi sadece yüzeysel olana, yani diplomasiye ve uluslararası politikaya yöneltseydik, o zaman I. Dünya Savaşı'nın 1880’li yıllardaki gelişmelerden sonra kaçınılmaz olduğunu görebilirdik.</p>

  <p>Fransa ve Almanya çatışmasının temelinde, Alsas-Loren’in 1871 yılındaki zoraki antlaşmayla Fransa’dan koparılması yatmaktaydı, ki Fransızlar bu politikayı uzun vadede kabul edemezlerdi. Almanya'nın bir savaş hazırlığı olarak Avusturya ile bir pakt oluşturması yeni bir çatışma alanı daha yaratmıştı: Rusya, Avusturya-Macaristan İmparatorluğu sınırları içinde yaşayan Slavları (Çekler, Slovaklar ve Balkan) koruyor ve Sırp devletine de arka çıkıyordu. Almanya'nın bu yetmezmiş gibi bir de, Osmanlı İmparatorluğu ile dostluk ilişkilerini geliştirmesi, Alman-Rus ilişkilerini fazladan gölgelemişti, çünkü Rusya ezelden beri boğazlar (Çanakkale ve İstanbul Boğazı) üzerinde hakimiyet kurma ve sıcak denizlere açılmayı arzuluyordu.</p>

  <p>Almanya ile Büyük Britanya'nın karşıtlığının birinci nedeni, Almanya'nın Türkiye ile kurduğu ilişkiydi. Almanya'nın Ortadoğu’daki güçlü varlığı nedeniyle artık Rusya'nın boğazlara yönelik çabalan, Büyük Britanya açısından fazla bir tehlike oluşturmuyordu. İkinci karşıtlığın nedeniyse Almanya'nın, yeni bir deniz filosu inşasıyla Büyük Britanya'nın bu alandaki üstünlüğünü sorgulamasıydı.</p>

  <p>Avusturya-Macaristan İmparatorluğunun, Avusturya-Macaristan veliahdı Franz Ferdinand’ın (28.06 1914, Sarayevo) öldürülmesinin ardından Sırbistan’a 28.07.1914 tarihinde savaş ilan etmesinden sonra, Almanya da önce Rusya’ya (1 Ağustos) ve ardından da Fransa'ya (3 Ağustos) savaş ilan etmiş ve bununla kalmayarak, 3 Ağustos'ta da Belçika'yı işgal etmişti (hızlı bir savaşla Fransa'yı yenmeyi planlayan Almanya ardında da Rusya’ya saldıracaktı); attığı bu adımlarla Büyük Britanya'nın savaşa katılmasını kışkırtmış olan Almanya, bu savaşların kendini savunma olduğunu iddia etmişti. 1882 yılında Almanya ve Avusturya-Macaristan ile “Üçlü Birlik” oluşturan İtalya, bağımsız kalmıştı, çünkü Almanya ve Avusturya-Macaristan’ın (Mihver Kuvvetleri) savaşı başlatmış olmaları, “Üçlü Birlik”in ek protokolünü devreye sokuyordu: Buna göre “Üçlü Birlik”, Büyük Britanya'nın çıkarlarına karşı olamazdı. 1915 yılında Fransa'nın yanı sıra Rusya ve Büyük Britanya da savaşa katılmıştı ve böylece “İttifak Kuvvetleri” (Avusturya-Macaristan’a karşı toprak talebi) oluşmuştu.</p>

  <p>Savaş süreci ne tür bir yol izledi; savaşla birlikte hangi ilişkiler ve kapitalist çıkarlar söz konusuydu?</p>

  <p>“Tarihçiler Tartışmasının birincisinde (1960’lı yıllarda) Fritz Fischer, Alman İmparatorluğu’nun önde gelenlerinin (toprak ağaları, sanayiciler ve siyasi liderler) I. Dünya Savaşını isteyerek çıkardıkları tezini savunmuştu. (Fischer 1961, Fischer 1969, Fischer 1979) Bunu ileri sürerken de başka belgerin yanı sıra başbakan v. Bethmann Hollweg’in “Eylül Programı”<a href="../Text/Notlar.xhtml#nn40" id="n40"><sup>40</sup></a>na dayanıyordu. Eleştirmenlerse bu belgenin savaşın ilan edilmesinden sonra kaleme alındığını ve bu belgede ifade edilen savaş hedeflerinin (ekonomik) her şeyden önce savaşın rasyonalize edilmesinden başka bir şey olmadığını ileri sürüyorlardı. (Karş. Eylül Düşünceleri 1963) Marksist anlayışa sahip bir siyaset bilimci olan Reinhard Opitz (Doğu Alman tarih bilimi tarafından geliştirilen “Tekelci gruplar teorisi”ne dayanarak), söz konusu savaş hedeflerinin, Alman sermayesinin stratejisiyle uyumlu olduğunu belirtmişti. (Opitz 1994, s.211-466) Alman kimya ve elektro sanayicilerinin hedefinin Ortadoğu’da Rus ve Britanya (uzun vadede belki Fransa ile bir anlaşmaya vararak) çıkarlarına karşı kendi hakimiyet alanlarını genişletmek olduğunu belirten Opitz, Alman toprak ağalarının ve maden sahiplerinin hedefinin ise esas olarak Fransa'nın hakimiyet alanına yerleşmek olduğunu söylüyordu. Bethmann Hollweg'in savaş programı bu her iki çevrenin de çıkarlarıyla uyuşmaktaydı. Eric Hobsbawm ise savaşın sadece Almanya'nın değil, fakat bütün emperyalist ülkelerin çıkarlarına olduğunu belirterek şöyle devam ediyordu:</p>

  <blockquote style="margin: 0 0 0 40px; border: none; padding: 0px;">
    <p>Peki, neden I. Dünya Savaşı, her iki tarafın lider ülkeleri tarafından sıfır sonuçlu bir amaçla, yani savaş ya tamamen kazanılacaktı ya da tamamen kaybedilecekti?</p>
  </blockquote>

  <blockquote style="margin: 0 0 0 40px; border: none; padding: 0px;">
    <p>Bunun nedeni, bu savaşın diğer savaşlardan farklı olarak (belli bir amaç ve sınırı olan) sınırsız bir hedef için yürütülmüş olmasıdır. Emperyalist çağda siyaset ve ekonomi birbiriyle kaynaşmıştır. Uluslararası politik rekabet, kendisine örnek olarak ekonomik büyümeyi ve rekabeti almıştı ki bunların karakteristik özellikleri de sınırsız bir hedefe sahip olmalarıydı. Standard Oil'in, Deutsche Bank'ın, De Beers Diamond Corporation'ın ‘‘doğal sınırları” evrenin bittiği yerdir; en azından genişleme güçlerinin bittiği yerdir. (Hobsbawm 1999, s. 47<a href="../Text/Notlar.xhtml#nn41" id="n41"><sup>41</sup></a>)</p>
  </blockquote>

  <p>Demek ki Hobsbawm, her iki kesimin emperyalist çıkarlarını savaşın gerçek nedeni saymaktadır. Almanya'nın ve onunla birlikte Avusturya-Macaristan'ın savaşı başlatan taraf olmalarını, onların ekonomik ve siyasi liderlerinin (özellikle Doğu Elbe'deki toprak sahibi olan soylularla, büyük sanayiciler) çıkarlarıyla açıklamak gerekir:</p>

  <ol>
    <li>Onlar genel seçimlerle belirlenmiş bir parlamentonun direkt vergilerin yasalaşmasına karar vermelerine izin vermek istemiyorlardı. (1913 yılındaki savunma harcamaları için toplanan vergiler onlar açısından bir alarm sinyaliydi.)<br /></li>

    <li>Kurmay subay LudendorfFun orduyu genişletme planları, soyluların kurmay heyet, içindeki imtiyazlı konumunu tehlikeye atacaktı.<br /></li>
  </ol>

  <p><br /></p>

  <p>Eğer bu iki reform planı hedeflenmemiş olsaydı, silahlanma yarışında Britanya ve Fransa’yı yakalamak imkansızlaşacaktı. Bu tehlikeyi gördükleri için de kesin galibiyeti kaybetmemek için, savaşı erken bir zamanda başlatmak gerekecekti. (Groh 1973, s.617-652)</p>

  <p>Garip bir şekilde Avrupa'daki siyasi denge savaş sürecinde üç yıl daha devam etmişti: Taraflardan hiçbiri savaşı kendi lehine belirleyemiyordu. Ancak ABD'nin 1917 yılında savaşa katılmasıyla birlikte, güç dengesi İttifak Güçlerinden yana ağır basmıştı.</p>

  <p>ABD'deki bir araştırma komisyonu çok sonraları (1934/35), mali grupların yanı sıra Morgan-Trust grubunun, ABD'nin savaşa girmesi yönünde etkin bir çaba gösterdiğini ortaya çıkarmıştı. (Stoltenberg-Wernigerode 1973, s. 149) Ancak ABD'nin savaşa girme kararını belirleyen esas neden, Almanya'nın denizaltıları sınırsız kullanma kararıydı, ki bununla ABD'nin ticaret ve sivil gemileri de tehdit ediliyordu. (Daha önceden -1915- Britanya’ya ait “Luisitania” gemisinin batırılması sonucunda 139’u da Amerikalı olan 1.198 sivil öldürülmüştü.) 6 Nisan 1917’de ABD, Almanya’ya savaş ilan etmişti.</p>

  <p>Rusya, aynı yılın 7 Kasımında kapitalist birlikten çekilmişti, çünkü Bolşevikler Petersburg’ta iktidara gelmişlerdi.</p>

  <p>Bu tarihten dört ay sonra, yani 3 Mart 1918 tarihinde Rusya, Brest-Litowsk’ta Almanya ile barış yapmıştı. Aslında bu bir emperyalist dayatmaydı: Doğu Polonya, Litvanya, Kurland, Estonya ve Letonya Rusya’dan koparılmakla kalmamış, aynı zamanda Almanya'nın hakimiyetine bırakılmışlardı. Rusya'nın önemli ölçüde prekapitalist bir ülke olması, Almanya'nın emperyalist iştahını kabartıyordu; burada gerçekleşen şey, gelişmiş bir sanayi ülkesinin, sistematik ve rekabet gereği, etki alanını daha az gelişmiş bir coğrafyaya doğru yaygınlaştırmasından başka bir şey değildi. Daha önceden emperyalist bir karakter taşıyan Rusya da, emperyalistler arası bir tutum alıyordu: Emperyalist bir ülke diğerlerine kendi çıkarlarını dayatır -bunu daha önceden 1871 yılında, yani henüz emperyalist çağın başlamasından çok önce, Alsas-Loren’in Fransa’dan koparılarak Almanya’ya verilmesinde görmüştük.</p>

  <p>1918 yılının Ocak ayında Başkan Wilson, "14 Prensip”ini açıklamıştı: Bunlar, gelecekteki dünya düzeninin nasıl olması gerektiğini açıklıyorlardı; bunların arasında bütün uluslararası antlaşmaların açıklanması da bulunmaktaydı; ayrıca özgür denizler; Özgür ticaret, halkların kendi kaderlerini tayin hakkı ve milletler cemiyetinin kurulması da.</p>

  <p>1919 yılındaki, İttifak güçleri ile Almanya ve onunla birlikte hareket eden diğer ülkeler arasında yapılan Versay Antlaşmasının içerdiği maddeler de emperyalistler arası bir dayatmaydı. Bu dayatma, toprak kayıplarından ziyade savaş tazminatları için geçerliydi. ABD bu antlaşmayı imzalamamakla kalmamış, Kongre, milletler cemiyetine katılmayı da onaylamamıştı.</p>

  <p>I.Dünya Savaşandan sonra kurulan uluslararası düzenin en önemli gelişmesi Doğu-Orta ve Güney Avrupa'da yeni devletlerin ortaya çıkmış olmasıdır. Bunların kurulması, halkların kendi kaderlerini tayin hakkına göre olmalıydı. Ne var ki etnik kökeni esas alan bu prensip, yeni kurulan devletlerde de azınlıkların bulunması nedeniyle, yeni çatışma alanları yaratmaktaydı. İşte çok uluslu devletlerin, “Sırp, Hırvat ve Sloven Kraliyeti” (1918) ile “Yugoslav Kraliyetinin (1929) en büyük sorunu da buydu.</p>

  <p>Büyük Britanya, Fransa ve Japonya, Almanya'nın sömürgelerini kendi aralarında paylaşmışlardı. Milletler Cemiyetinde, Osmanlı İmparatorluğuna ait Ortadoğu’nun büyük bir kısmını Büyük Britanya (Filistin ve Irak buna dâhildi) temsil ediyordu; Fransa ise Suriye ve Lübnan’ı temsil ediyordu.</p>

  <p>Doğu-Orta Avrupa'da kurulan devletlerin oluşturduğu bir “Cordon Santaire<a href="../Text/Notlar.xhtml#nn42" id="n42"><sup>42</sup></a>”, İttifak ülkelerinin çıkarları doğrultusunda Sovyetler’i izole etmeliydi.</p>

  <p>İrlanda’nın Britanya’ya bağımlılığı 1922 yılında sona ermişti. Topraklarının büyük bir kısmını kurtaran İrlanda’nın kuzeyi (Ulster), Britanya egemenliğinde kalmıştı.</p>

  <p>1917 yılından itibaren uluslararası ölçekte öncü rolü ortaya çıkan ABD, ilk dönemde bu konumu üstlenmemişti. Savaş sürecinde ortaya yeni bir liderlik çıkmış, ancak herhangi bir değişikliğe gidilmemişti:</p>

  <ol>
    <li>Büyük Britanya denizlerdeki hegemonyasını kaybetmişti.<br /></li>

    <li>ABD, Avrupa'nın kredi vereni olmuştu.<br /></li>

    <li>Altın standardı I. Dünya Savaşından bu yana geçerli değildi. Büyük Britanya'nın bunu yeniden uygulayarak, sarsılmış prestijini yeniden kazanma girişimleri, 1929 yılındaki ekonomik krizle son bulmuştu.<br /></li>
  </ol>

  <p>ABD, doların uluslararası para birimi olarak kabul görmesi ve askeri alanda da öncü roller üstlenmesi yönündeki çağrılara olumsuz yanıt vermişti.</p>

  <p>Bu boşluğu 1933 yılında Hitler Almanya’sı kullanacaktı. Onun yayılma ve ilhak girişimleri, 1939 yılında başlattığı savaş, 1914 yılındaki savaş hedeflerinin çok çok ötesine geçmekteydi. Öncelik Almanların Doğu Avrupa’ya yerleşmeleri ve Sovyetler’in dize getirilmesindeydi. Fransa'nın 1940 yılında yenilgiye uğratılması, Danimarka’nın, Belçika’nın, Norveç’in, Yugoslavya’nın ve Yunanistan’ın işgal edilmesi bu planın gereğiydi. Alman sanayicilerinin, bankerlerin ve onlara yakın duran entelektüellerin formüle ettikleri savaş hedefleri, bu stratejiyle uyumluydu. (Opitz 1994, s. 608-1007)</p>

  <p>1941 yılında Hitler Almanya’sı Sovyetler Birliği'ne saldırmıştı. Bugüne kadar emperyalistler arası olan savaş, artık sistemler arası bir savaşa, yani kapitalist sistemle sosyalist sistem arasındaki bir savaşa dönüşmüştü.</p>

  <p>1941 yılının Aralık ayında ABD (Japonya’nın Pearl Harbour’daki deniz üssüne saldırması üzerine ABD, Almanya’ya savaş ilan etmişti) II. Dünya Savaşı’na katılmıştı. Bunun birçok nedeni bulunmaktaydı:</p>

  <ol>
    <li>1931 yılında Japonya Marçurya'yı işgal etmiş ve 1937 yılında da Çin’e saldırmıştı. Amaç büyük bir Japon imparatorluğunun ("Herkesin refahı için en büyük toprak”) kurulmasıydı. ABD bunu hem kıyıları için hem de ticari faaliyeti için tehlikeli buluyordu. ABD'nin Japonya’nın genişlemesine en kısa zamanda karşılık vermesi gerektiğine karar verince de Japonya saldırıya girişmişti.<br /></li>

    <li>Alman faşizminin bütün Avrupa’yı ele geçirebileceği yönündeki bir perspektif Roosevelt’i Avrupa'daki savaşa katılmaya itmişti.<br /></li>

    <li>Sovyetler’in Almanya karşısındaki direnişi, Almanya'nın 1941 yılında Moskova önlerine çakılıp kalması ve muhtemel bir yenilgi durumunda Avrupa'da kurulacak yeni düzende, bölgenin sosyalistlerin hegemonyası altına girmesi tehlikesi görülmekteydi. ABD'nin savaşa katılması, bir başka seçeneği de olanaklı kılmalıydı.<br /></li>
  </ol>

  <p>Tartışmasız bir şekilde, ABD'nin savaşa girerek silahlanmayı hızlandırması (kuşkusuz uluslararası alandaki siyasi ortam, istenilen iç siyasetin hayata geçirilmesini kolaylaştırıyordu), New Deal’in iş pazarı ve ekonomik-siyasi açıdan başarılı olmasını sağlamıştır. Ancak bu sadece, dış politikanın da motive ettiği bir yan etkiydi. (Junker 1975)</p>

  <p>Nitekim Şubat 1941 yılında Başkan Roosevelt, yıllık konuşmasında dış politikasının ilkeleri olan "dört özgürlük”ü açıklamıştı: konuşma özgürlüğü, din ve vicdan özgürlüğü, korku ve sıkıntıdan kurtulma özgürlüğü- (Stolberg-Wernigerode 1973, s. 153) Başkan Roosevelt ve Britanya başbakanı Churchill tarafından 14 Ağustos 1941 yılında ilan edilen "Atlantik-Charta”da bunları nasıl uygulayacaklarını şöyle ifade ediyorlardı:</p>

  <blockquote style="margin: 0 0 0 40px; border: none; padding: 0px;">
    <p>Onlar (Roosevelt ve Churchill)söz konusu ilkelerin hayata geçirilmesini kendilerinin önemli görevleri arasında sayarlar; ister büyük ister küçük, ister yenilmiş ister galip olsun, her ülkenin ekonomik refahı için dünyanın bütün ham maddelerine ve pazarlarına sahip olma hakkı vardır. (Roosevelt 1945, s. 171 vd.)</p>
  </blockquote>

  <p>Bunların ilk işaretini ve sahip oldukları perspektifi, Amerikalı sanayici ve cumhuriyetçi bir politikacı olan Wilkie “One World” başlıklı kitabında daha önceden vermişti.</p>

  <p>“One World”ün öngördüğü katıksız kapitalist düzene, savaş süreci itiraz etti. Sovyetler'in Kızıl Orducu Berlin'e kadar ilerlemişti. Anti-Hitler-Koalisyonun (ABD, Büyük Britanya ve Sovyetler Birliği) 1944 yılında Londra’da öngördüğü Bölge Protokolü’ne göre Sovyetler Almanya'nın, Elbe nehrinin doğusuna kadar gelecekti. Yugoslavya'daki komünist partizanlar, 1944 yılında ülkelerini Alman işgalcilerden kurtarmışlardı. Sovyetler Birliği etkisini eski “Cordon Sanitaire" ülkelerine kadar genişletmişti. Şimdilik Elbe'ye kadar olan bölgede kapitalizm son bulmuştu.</p>

  <p><span style="font-style:italic;"><b>Devlet, siyaset ve ekonomi</b></span></p>

  <p>1914-1945 döneminde dünyanın kapitalist kesiminde aşağıdaki devlet düzenleri bulunuyordu:</p>

  <ol>
    <li>Burjuva demokrasileri. Bunların sayıları 1918'den sonra hızla artmıştı: Almanya ve Avusturya'nın parlamentolara kavuşmasıyla birlikte bir dizi Orta ve Güney Avrupa devleti kurulmuştu. Genel seçimler önündeki en son bariyer de kalktıktan ve özellikle de kadınlar seçme ve seçilme hakkına (özellikle Almanya ve Büyük Britanya'da) kavuştuktan sonra (Fransa'da 1944 yılında), halk egemenliği (devlet organlarının ve siyasetin genel hatlarının genel halkoyuyla belirlenmesi) de geçmişten daha kararlı bir şekilde uygulanmaya başlanmıştı. (Schmale 2000, s. 201)<br /></li>

    <li>Askeri diktatörlükler. Bunlar özellikle 1918 yılından sonra kuru lan devletlerdi (Bulgaristan, Macaristan, Polonya, Yunanistan ve 1939’dan sonra da İspanya’da). Japonya, bir istisna olmakla birlikte otoriter bir monarşi sistemini oluşturmaktaydı.<br /></li>

    <li>Devrimlerle kurulan “güdümlü demokrasiler” (Türkiye, Meksika).<br /></li>

    <li>Kapitalist üretim ve dağıtım sistemini savunmak ve devamını sağlamak için kurulan terör yönetimleri, İtalya (1922'den beri)ve Almanya'da (1933'den bu yana) faşizmi hayata geçirmişlerdi. (Karş. Kühn 1979) Faşizmin diğer diktatörlüklerden farkı, onun terörü sürekli hale getirmesinin yanı sıra iç ve dış politikasını da hakimiyetini güvenceye alma ve genişletme ilkesine göre belirlemesidir. Faşizmin iki öznesi bulunmaktadır:</li>
  </ol>

  <blockquote style="margin: 0 0 0 40px; border: none; padding: 0px;">
    <p>1. Başında bir führer bulunan ve kitlelerin siyasi desteğine sahip bir yürütme ve<br />
    2. Sermaye. (Neumann 1977)<br /></p>
  </blockquote>

  <p>Faşist kitle hareketi ve (iktidara geldikten sonra) iktidarın yürütme organı, hem kendi iktidarını sağlamlaştırmak -güvence altına almak ve etki alanını genişletmek- hem de kapitalist toplumun dinamizmini muhafaza etmek için kapitalist sınıfın çıkarlarını desteklemekteydi; çünkü kapitalist toplum, sadece onların iktidara gelmelerini sağlamıyor aynı zamanda başarılarının da zeminini oluşturuyordu.</p>

  <p>Kapitalist demokrasi ve faşizm, siyasi ve insan haklan konusunda birbirinden ayrılırlar. Birliktelikleriyle ekonomi ve devlet potansiyeli üzerinde sıkı bir ilişkiye sahip olmaktadırlar; bu arada her iki taraf da kendi hedeflerine varmak için diğerinin potansiyelinden esaslı bir şekilde yararlanmaktadır. Bunu kullandıkları yeni teknolojik araçlardan da görebiliriz: sadece askeri değil» aynı zamanda dayatılan kitle iletişim araçlarından da görebiliriz. Özel sektör kitle iletişim araçlarını üretmektedir, ancak çoğu devlet bunları denetlemektedir. (ABD burada bir istisnayı oluşturmaktadır.)</p>

  <p>Kapitalist demokrasilerin siyasi amacı, iktidar olmak, bireylerin ve rolleri ya hükümeti oluşturmak ya da muhalefet etmek olarak belirlenen partilerin güvenliğini sağlamak olarak tarif edilebilir. Burjuva partileri, başarılarını özel mülkiyetin korunmasında gören, ama aynı zamanda sermaye birikimini de güvence altına almayı kendine hedef olarak seçen, partilerdir. Bu anlamda sermaye, böylesi bir demokrasinin (faşizmden çok farklı bir şekilde) de öznesi olarak görülebilir.</p>

  <p>Kapitalist demokrasilerde zaman zaman sosyalist veya sosyal demokrat partiler de siyasi aktörler olarak önemli bir etkide bulunmaktadırlar. Onlar önemli üretim araçları üzerinde etkide bulunan, sadece siyasi arena değil, aynı zamanda ekonomik ilişkiler üzerinde etkide bulunan demokratik toplumları, işçi sınıfının çıkarlarını savunmak için önemli bir alan olarak görmüşlerdir.</p>

  <p>Aşağıdaki ülkelerde zaman zaman sosyal demokrat partiler iktidarda olmuşlardır:</p>

  <ul>
    <li>Almanya 1918-1920; 1923/24 (hükümetin küçük ortağı olarak), 1928-1930 (bu, merkezi düzey için geçerlidir: Tek tek eyaletlerde koalisyonun büyük ortağı olarak Prusya'da uzun bir süre başbakanla temsil edilmiştir),<br /></li>

    <li>Finlandiya 1921-1925, 1926, 1937 vd.,<br /></li>

    <li>Avusturya (1918-1920, koalisyonun küçük ortağı olarak; sosyal demokratlar, çoğunluk konumlarını kullanarak "kızıl” Viyana’da 1934 yılına kadar konut, okul ve genel sosyal politikaları belirlemişlerdi),<br /></li>

    <li>Danimarka 1916-1920 (sol liberal bir hükümette bir sosyal demokrat bakan yer almıştı), 1924-1926 (azınlık hükümeti), 1929-1940 (Sosyal Liberal Parti, <span style="font-style: italic;">Radikale Venstre</span> ile sosyal demokratların koalisyonu),<br /></li>

    <li>Norveç 1928,1935 vd.,<br /></li>

    <li>Büyük Britanya (1929/1931), 1940-1945 (koalisyonunun küçük ortağı olarak),<br /></li>

    <li>İsveç 1932 vd.,<br /></li>

    <li>Fransa 1936-1938 (Halk Cephesi Hükümeti),<br /></li>

    <li>İspanya 1936-1939 (Halk Cephesi Hükümeti).<br /></li>
  </ul>

  <p>Hem faşizm, hem kapitalist demokrasi hem de I. Dünya Savaşı döneminde devletin ekonomik işlevi artmıştı. Devletin ekonomik faktörü şu alanlardaydı:</p>

  <ol>
    <li>Yatırımlar yaparak ve kamusal altyapı çalışmaları yürüterek;<br /></li>

    <li>Kendi ihtiyacına göre talep yaratarak;<br /></li>

    <li>Gelir dağılımına müdahale ederek;<br /></li>

    <li>Kamu İktisadi Teşekkürleri yaratarak.<br /></li>
  </ol>

  <p>Bunların hepsi 1914 yılı öncesinde de yapılıyordu, ancak savaşın ihtiyaçlarını göre genişletilmiş daha dinamik hale getirilmişti. Almanya'da I. Dünya Savaşı döneminde özel konutlar bile devlet eliyle çalıştırılmışlardı. Bundan sonra da konut işleri, örneğin kiracıyı koruma yasalarıyla, kısmen de olsa devlet eliyle düzenlenmeye devam edilmişti. 1942 yılında Büyük Britanya'da, “Beveridge Report” kapsamında sosyal devlete yönelik düzenlemelere (“Plan for Social Security”) girişilmişti. (Beveridge 1942)</p>

  <p><span style="font-style:italic;"><b>Sovyet Rusya: Kapitalizmin reddi</b></span></p>

  <p>1917 yılında Rusya’da sosyalist bir devletin kurulmasıyla kapitalist düzen hem sınırlanmış hem de ona meydan okunmuştur.</p>

  <p>Sosyalizm, bir toplumun üretim ve dağıtım üzerinde denetim sahibi olmasının yanı sıra planlayan, örgütleyen ve dağıtımı gerçekleştiren siyasi kurumların halka hizmet götürmesidir. Amaç ise üretim araçlarını toplumsallaştırmaktır. Bunun tamamen gerçekleştirilmesi durumunda bu sistem alışılmış ifadesiyle komünist toplum olarak nitelendirilir. Sosyalist toplumların üretim, hizmet ve dağıtım işlerini düzenleyen siyasi kurumlan farklı farklı biçimler alabilirler: bu yöntemler, demokrasinin birçok biçiminden despotizme kadar bir yelpaze oluştururlar.</p>

  <p>19. yüzyılın ikinci yarısına kadar Rusya feodal bir devletti. Köy topluluklarının ürettiği artık değere soylular el koyarlardı. Siyasal düzen mutlakiyetçiydi. Bu imparatorluğun, Fransa ve Büyük Britanya gibi büyük kapitalist devletlerle karşı karşıya geldiği Kırım Savaşı’nda, onun önemli zaaflar taşıdığı ortaya çıkmıştı. Köylülerin özgürleşmesi (1861), eski sistemin ekonomik zeminini ortadan kaldırmıştı» ancak Rus kapitalizminin yerleşebilmesi için yeterli bir altyapı yaratamamıştı. Bu gelişme sadece birkaç sanayi merkeziyle sınırlı kalmıştı.</p>

  <p>1917 Şubatında monarşi yıkılmış, ancak liberal burjuvazi, iktidarı uzun süreli elinde tutacak kadar güçlü değildi. Bu iktidar boşluğunu, Rus Sosyal Demokrat Partisi’nin bölünmesinden ortaya çıkmış ve üyeleri kent merkezlerindeki işçilerin yanı sıra esas olarak köylüler olan Bolşevik Partisi (1918 yılından bu yana Komünist Partisi), Kasım ayında mükemmel bir şekilde kullanmasını bilmişti. Toprak ağalarının topraklarına el koyarak, bunları kendi aralarında bölüşen köylülerden, bir anda geniş bir küçük mülk sahibi kesimi ortaya çıkmıştı.</p>

  <p>Bolşeviklere göre bu değişimden henüz bir sosyalizm ortaya çıkamazdı. Onlara göre bu gelişme, kapitalist ülkelerde daha önceden ortaya çıkmış olan sosyalizm öncesi bir durumdu. Bu galibiyet şimdi, daha önceden başarılması gereken sanayi devriminin altyapısını yaratmanın yanı sıra Rus devrimcileriyle Batılı devrimcilerin ortak hareket etmesini sağlamalıydı.</p>

  <p>Lenin'e göre Batının gelişmiş ülkelerinde, sosyalist devrimin altyapısı olan kapitalizm için toplumsallaşma, önemli ölçüde gerçekleşmişti. Buradaki devrimci gelişme, mevcut siyasi ve mülkiyet yapısını parçalayarak devam etmeliydi. (Lenin 1961)</p>

  <p>Bu yanılgıya yol açan analiz, şuradan kaynaklanıyordu:</p>

  <ol>
    <li>Batı’daki kapitalizm içi toplumsallaşma, henüz Lenin’in tahmin ettiği kadar gelişmemişti. Lenin’e göre Hilferding’in yanılgısı, onun tekelleşme sürecini sadece bankalar sistemine dayanan sirkülasyonda görmesiydi. Halbuki onun (Lenin’in) önerdiği gelişme, dağıtımın Ötesine, üretime ulaşamamıştı.<br /></li>

    <li>Ayrıca Lenin, varlığını sürdürdüğü sürece özel mülkiyetin, kapitalizm içi toplumsallaşmayı yeniden tersine çevirebileceğini göremedi. (örneğin bugün özelleştirme ve taşeronlaştırma yoluyla)<br /></li>

    <li>Öte yandan birkaç on yıl sonra ortaya çıkmıştır ki, yerinde sayan bu toplumsal yapı (örneğin görüntülü medya ideolojik olarak halkın basitleşmesinin aracı olmuştur) yeniden, sermaye hakimiyetinin aracı haline gelmiştir.<br /></li>
  </ol>

  <p>Bolşevikler, Batı’daki devrimin gerçekleşmemiş olmasını, dünya devrimci sürecinde kısa süreli bir gecikme olarak görmüşlerdi. Rusya'nın ekonomik bir çöküntüye sürüklenmesini (1917-1921 yılları, sadece bir iş savaş değil, aynı zamanda başını ABD, Fransa ve Büyük Britanya'nın çektiği kapitalist bir saldırı savaşı dönemi olmuştur) önlemek için Komünist Partisi 1921 yılında, yeni bir istikamete “Yeni Ekonomik Politika’ya (NEP) yönelmişti: Parti kendisini siyasi ve askeri “kumanda alanına” çekmiş, sanayi ve tarımda kapitalist özel mülkiyetin gelişmesine izin vermişti (“devlet kapitalizmi”).</p>

  <p>1923 yılı, Batı’daki devrimci dalganın uzun süreli geri çekildiğini ve Rusya'nın (o yıldan sonra “Sovyet Sosyalist Cumhuriyetler Birliği-SSCB”) da izole edilmiş olarak kalacağını ortaya çıkarmıştı. Komünist Partisi (SBKP) içinden Buharin ekonomik istikrarın, NEP’in yarattığı özel mülkiyet üzerinden sağlanması ve sadece kolektif birliklerin ortaya çıkardığı mülkiyet ilişkisinin geliştirilmesinin teşvik edilmesi gerektiğini savunmuştu. Parti içindeki “solcular”sa -örneğin E.A. Preobraejenski- sanayileşmenin devam ettirilmesini savunuyorlardı, çünkü Troçki Batı’daki devrimci sürecin devam ettirileceğini umuyordu.</p>

  <p>SBKP’nin genel sekreteri Josef Vissarionoviç Çugaşvili, yani yoldaş Stalin ise 1923 yılının sonunda “tek ülkede sosyalizm” programını ilan etmişti. Ona göre sosyalizmi ilk önce Sovyetler Birliği’nde kurmak olanaklı olmalıydı. 1926 yılında gayrisafi milli hasıla rakamları, planlı ekonominin ilk verileri olarak görülmeye başlanmıştı. 1929 yılında, parti içindeki muhalefeti devre dışı bırakan Stalin, hızlandırılmış sanayileşmeye, zorla kolektifleştirmeye ve plan ekonomisine (1. Beş Yıllık Plan) girişmişti. Orta ve büyük toprak sahipleri olan köylülere, “kulaklara” karşı mücadele (çok sayıda ölüme neden olmuştu) başlatılmıştı. 1936-39 yıllarında “büyük temizlik hareketi” sürdürülmüştü: eski parti kadroları, çok sayıda sıradan üye ve Kızıl Ordu’nun kurmay heyeti tasfiye edilmişti. Milyonlarca insan göçe zorlanmış, sürgün edilmiş veya toplama kamplarına doldurulmuştu.</p>

  <p>Ancak hızlandırılmış sanayileşmeyle birlikte devlet ve parti aparatı içinde hızla yükselen yeni bir işçi sınıfı kesimi ortaya çıkmıştı. Sonuçta ortaya çıkan durum, Orta ve Batı Avrupa'da 1500-1800 yılları arasında, yani üç yüz yıl gibi uzun bir süre içinde ortaya çıkan kapitalistleşme sürecinin, zorla ve sosyalist bir görüntüyle, birkaç yıl gibi kısa bir zaman dilimi içine sığdırılmasından başka bir şey değildi. Bu süreçte ortaya çıkan ölü sayının, (gerçek rakam bugüne kadar ortaya çıkarılamamıştır) önünde en az iki rakam bulunan milyonu bulduğu tahmin edilmektedir. Bu arada ortaya çıkan yönetim sistemi, yani Stalinizm, sosyalist zeminde ortaya çıkmış, sosyalist üretim ve bölüşüm sistemini savunan zorba bir rejimden başka bir şey değildi. Sosyolog Werner Hofmann bunu şöyle tarif etmektedir:</p>

  <blockquote style="margin: 0 0 0 40px; border: none; padding: 0px;">
    <p>İlk önce Stalinizmden, <span style="font-style:italic;">sosyalist olduğunu ilan eden bir toplumun, iç ve dış ilişkilerini zapturapt altına aldığı bir düzen</span> anlaşılmalıdır. (Hofmann 1984, s. 29. Altını Hofmann çizmiş.)</p>
  </blockquote>

  <p>Hannah Arendt’e göre bu sistemin en gelişmiş hali, “1929’dan 1941'e ve yeniden 1945’ten 1953’e kadarki dönemde” ortaya çıkmıştır. (Arendt 2000, s. 632)</p>

  <p>Sovyet Birliği’nin II. Dünya Savaşı’nda, Hitler Almanya’sını yenilgiye uğratmasından ve Bat ıhlarla Kıta Avrupa’sının geleceği hakkında anlaşmazlığa düşmesinden sonra Stalin hakimiyet modelini, Kızıl Ordunun işgal ettiği Orta ve Doğu Avrupa ülkelerine kadar yaygınlaştırmıştı. Geçici bir dönem olan bu süreçte, Çekoslavakya'nın da 1948 yılında bir darbeyle ele geçirilmesinden sonra Sovyetler Birliği etki alanını, 1949 yılından bu yana işgal altında tuttuğu Almanya'ya da genişletmişti: 1953 yılında Alman Demokratik Cumhuriyeti kurulmuştu.</p>

  <p>İkinci bir sosyalist toplum girişimi de Çin'de baş göstermekteydi. Çin'de 1911 yılında, monarşi yıkılmış ve yerine Sun Yat-sen’in ve “Ulusal-Çin Halk Partisi” (Koumingtan, KMT)’nin önderlik ettiği bir cumhuriyet kurulmuştu. İlk başlarda Koumintang ile işbirliği yapan Komünist Partisi, sonradan Koumintang’ın lideri Çan Kay-şek tarafından kanlı bir şekilde bastırılmış ve neredeyse tamamen yok edilmişti. Varlığını koruyabildiği yerlerde (Kiangsi eyaletinde) tutunan Komünist Partisi, 1931 yılında “Çin Halk Cumhuriyetini ilan etmişti. 1934 yılında Mao Zedong önderliğindeki “Kızıl Ordu”, Çin’in Kuzey-Batı bölgesine doğru başlattığı “Uzun Yürüyüş”le iktidarını “kurtarılmış bölgelerde” sağlamlaştırmayı başarmıştı. Japonya’nın Çin’i işgal etmesi üzerine Koumintang ve Komünist Partisi, Japonya’ya karşı direniş hareketi başlatmışlardı. Ancak Komünist Partisi bu direniş sürecini kendi lehine çevirmesini bilmişti; ÇKP 1945 yılında 1,2 milyon üyeye, 1 milyon askeri olan bir orduya ve neredeyse 100 milyon nüfusu bulunan bir bölgeye sahip olmuştu.</p>

  <p>Üçüncü bir sosyalist girişimse (bu kez göreceli olarak) Yugoslavya’da başlatılmıştı. Komünist düşünceye sahip olan Josef Broz Tito’nun önderliğindeki partizan ordusu, Alman işgaline karşı Öyle başarılı bir mücadele yürütmüştü ki Almanya, ordusunun önemli bir kısmını Sovyetler Birliğine karşı kullanamaz olmuştu; Sovyetler Birliği ile meşgul olan Alman ordusu, Yugoslavya’ya karşı da etkin bir savaş yürütememişti. 1944 yılının Ekim ve Kasım ayından itibaren Tito ülkedeki iktidarı elinde tutmaktaydı.</p>

  <p><span style="font-style:italic;"><b>Muhalif ve iktidar hareketleri</b></span></p>

  <p>Eğer kapitalizmdeki “muhalif hareketlerden bahsediyorsak, o zaman mevcut kapitalist topluma karşı çıkan bütün sağ ve sol akımları (sağ&gt;düzen, fark ve mesafe; sol&gt;özgürlük, eşitlik ve dayanışma) kastetmemiz gerekir; ancak bu hareketlerin yeni gelişmeler temelinde yeniden biçimlenerek, yeni hareketler oluşturduklarını da hesaba katmamız zorunludur.</p>

  <p>Bunu I. Dünya Savaşı döneminde yaşamıştık. Muhalif hareketler iktidara geldiklerinde ya mücadeleyle elde ettikleri durumu savunmaktaydılar ya da iktidara gelmekten dolayı mevcut ilişkilerin bir parçası olmuşlar ve muhalif tutumlarını terk etmişlerdi. Genel seçim hakkının kabul edilmesiyle birlikte siyasi mücadele, “hareket” biçimine bürünmüştü: iktidar sahipleri bile kitle inisiyatifinden vazgeçemiyorlardı. Bu eğilim özellikle 19. yüzyılın sonlarından itibaren ortaya çıkmış ve etkide bulunmaktaydı. Böylece yeni muhalif hareketler ve eğilim biçimleri ortaya çıkmıştı.</p>

  <p>Bunlar:</p>

  <ol>
    <li><span style="font-weight: bold;">İşçi sınıfı hareketleri</span> I. Dünya Savaşı'ndan sonra ortaya çıkan her iki hareketten de, örgütsel olarak da, bağımsızlaşmıştı. Bunlardan biri artık korporatist bir eğilim kazanmış ve kendisini sosyal demokrat hareket olarak adlandırıyordu. Bunlardan ayrılan diğer hareketlerse kendilerini komünist partiler<a href="../Text/Notlar.xhtml#nd43" id="n43"><sup>43</sup></a>olarak nitelendiriyordu ve topluca Enternasyonal'de örgütlenmişlerdi. Bu partiler görevlerinin kısa bir süre içinde ülkelerinde devrimi gerçekleştirmek olduğunu belirtiyorlardı. Bu türden girişimler 1919-1923 yılları arasında hiçbir sonuç vermemişti. Bundan sonra komünist partiler, esas görevlerinin “tek ülkede sosyalizm” ilkesini savunan Sovyetler Birliği'ni desteklemek olduğunu açıklamışlardı. Ne var ki 1929 yılında Almanya'da, yeni bir devrim için başlattıkları huruç harekâtı, faşizm karşısında yenilgiye uğramıştı. (Komünist partiler, İtalya ve bazı "Cordon Sanitaire” ülkelerinde daha önceki 20'li yıllarda yasadışı ilan edilmişlerdi; ancak Çekoslavakya Komünist Partisi 1939 yılında güçlü bir kitle desteğine sahipti.) Bunlar sonradan, Almanya tarafından işgal edilen ülkelerde partizan birlikleri olarak direniş örgütlemişlerdi. Bu süreçte İtalya ve Fransa'da, 1943 yılından itibaren kitle partileri haline gelmişlerdi.İşçi sınıfının anarşist akımı ise İspanya’da, iç savaş döneminde (1936-1939) gittikçe güç kaybetmekle birlikte büyük bir etkiye sahipti.</li>

    <li><span style="font-weight: bold;">Faşizm</span> ise yükseliş ve iktidar döneminde Almanya'daki bütün eski antisemitik ve milli hareketleri ki bunların arasında Pan-hareketler de bulunmaktaydı, kendi saflarında eritmişti. 1933 yılından sonra da artık bir muhalif hareket değil, örgütlenmiş iktidar gücüydü.<br /></li>

    <li><span style="font-weight: bold;">Kadın Hakları Hareketi</span>, 1. Dünya Savaşı’ndan sonra bir bölünmeye uğramıştı. Almanya ve Büyük Britanya’daki bazı kadın liderler devletlerinin savaş politikasını desteklemişti. Bunun <span>üzerine sol bir bölünme yaşanmıştı. Artık I. Dünya Savaşı'ndan öncekinden daha şiddetli bir şekilde tartışılan konuların başında kadınların özgür doğum hakkı geliyordu.</span></li>

    <li><span style="text-align: justify; font-weight: bold;">Neoliberalizm</span> <span>ise yeniden eski serbest ticaretçi kapitalizm dönemindeki konumuna dönmüş ve devletin ekonomiye karışmasına, özellikle de Keynes’in ideolojik etkisine karşı çıkıyordu.</span><span>Bu akımın temsilcilerinden biri “The Good Society” başlıklı kitabın (Lippman 1937) yazarı Walter Lippman’dı ve 1938 yılında Paris’te aynı zamanda “kolektivizme” karşı bir manifesto olan “Collque Walter Lippman” topluluğu kurulmuştu. 1942’de, Büyük Britanya’daki mücadele Özellikle “Beverigde Plan”ına karşı yürütülmüştü. (Cockett 1994, s. 9-99) Mücadele amacıyla yazılmış kitaplardan biri olan “Köleliğin Yolu”, Friedrich August von Hayek tarafından yazılmıştı. (Hayek 1945)</span></li>

    <li><span style="text-align: justify; font-weight: bold;">Radikal demokratik hareketler</span> <span>mücadelelerini 20’li yıllardan sonra esas olarak faşizme karşı yöneltmişlerdi.</span><br /></li>

    <li><span style="text-align: justify; font-weight: bold;">Kültürel farklılık hareketi</span> <span>ise I. Dünya Savaşı döneminde esas olarak sönümlenmişti. Kapitalist ülkelerde kriz ve faşizmin etkin olduğu, Sovyetler Birliği’nde ise sosyalist inşanın gerçekleştirildiği 20’li ve 30’lu yıllarda bu akım, çoğunlukla komünist hareketin çevresinde örgütlenmekteydi. Stalin’in 1936 yılında partisi içindeki muhaliflere karşı acımasız saldırısı, bunların Sovyetlere yönelik sempatisini yok etmiş ve bunların çoğunun komünist partilerden yüz çevirmesine neden olmuştu. İtalya’daki fütüristler gibi bazıları, Mussoli’nin faşist hareketiyle benzerlikler göstermekteydi. Knut Hamsun ve Ezra Pound gibi bazı yazarlar, faşizme sempatiyle yaklaşıyorlardı. Amerika'daki siyahların müziği olarak ortaya çıkan caz müziği, kültür endüstrisinde kabul görmüştü. I. Dünya Savaşı’ndan sonra görülen yeni bir kültürel farklılık hareketi ise daha kendine güvenle ortaya çıkmaktaydı: baskıya karşı çıkan ve yasal eşitlik için mücadele eden eşcinseller hareketi.</span><br /></li>

    <li style="text-align: left;"><span>Almanya ve Avusturya’daki</span> <span style="text-align: justify; font-weight: bold;">muhafazakar hareket</span><span>, faşizmle dirsek teması içinde bulunmaya önem vermişti; ancak sonradan</span> <span>bunların bir kısmı faşizme mesafeli durmayı gerekli bulmuştu (örn. 20 Temmuz 1944 Hareketi). Fransa'da De Gaulle, Büyük Britanya'da ise Churchill gibi milliyetçi ve emperyalist siyaset adamları ülkelerinde Hitler Almanya’sına karşı verilen mücadelenin başına geçmişlerdi.</span></li>

    <li><span>Siyasi Katoliklik, Papa XI. Pius’un sosyal bir manifestosu olan “Quadragesimo Anno” (1931) ile liberalizme ve sosyalizme karşı, ancak sosyal dayanışma için bir konum edinmişti. İspanya’da ise kilise, darbecilerin safında yer almıştı.</span><br /></li>

    <li><span style="text-align: justify; font-weight: bold;">Barış Hareketi</span><span>, I. Dünya Savaşı döneminde önemli ölçüde dağıtılmıştı, ancak süreç içinde yeniden örgütlenmişti. Ancak Almanya'da Hitler faşizminin iktidara gelmesiyle ve yeniden silahlanma ve saldırgan dış siyasetin etkin olmasıyla birlikte bunlar, Batılı demokrasilerde yeniden bir kriz dönemine girmişlerdi.</span><br /></li>

    <li><span>1914 yılından önceki ayaklanmalara bile önderlik eden</span> <span style="text-align: justify; font-weight: bold;">sömürgecilik karşıtı hareket</span> <span>ise savaştan sonra yeniden güçlenmiş ve hatta uzun süreli bir örgütlenme sürecine girmişti: özellikle de Hindistan ve Hindi Çin'de. Sömürgelerdeki bu ulusalcı hareketler, 1929-1933 yılları arasındaki dünya ekonomik krizinde ve özellikle de ham madde fiyatlarının düştüğü yıllarda sömürgecilik sonrası Latin Amerika’da olağanüstü güçlenmişti. (Hobsbawm 1999, s. 271 vd.) Ayrıca Çin'de Koumintang'ın ve Komünist Partisi’nin Japon işgaline karşı yürüttüğü savaş da bir bakıma antiemperyalist bir hareketti; aynı şekilde ABD'nin saldırı savaşlarıyla karşı karşıya kalan (1914 ve 1916) ve sonra gene ABD'nin tehditlerine maruz kalan Meksika’da toprak reformu hareketi de bunların arasında sayılmalıdır. ABD, 1909 yılında Nikaragua’ya saldırmış ve bu ülkeyi, 1912-1925 yılları arasında askeri ve mali yönetimi altında tutmuştur.</span><br /></li>
  </ol>
</body>
</html>
