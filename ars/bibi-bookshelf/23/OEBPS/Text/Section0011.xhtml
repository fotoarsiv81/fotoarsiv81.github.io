<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 style="text-align: center;"><span style="font-variant:small-caps;">2 </span></h2>

  <h2 style="text-align: center;"><span style="font-variant: small-caps;">FEODALİZMDEN KAPİTALİZME GEÇİŞ UNSURLARI</span></h2>

  <h4 class="sigil_not_in_toc" style="text-align: center;"><span style="font-weight:bold;">(</span>1200-YAKLAŞIK OLARAK 1780)</h4>

  <p>Kolombo ile birlikte 1492 yılını, kapitalizmin başladığı yeni bir tarihsel dönem olarak adlandırmak insana cazip gelmektedir. Güney Amerikanın 1000 yılında, İzlandalı Leif Erikson tarafından “keşfedilmesinin hiçbir sonucu olmamıştı. Kendimize bunun neden böyle olduğunu ve neden 1492 yılının, toplumsal gelişmede yeni bir çığır açtığını sormalıyız.</p>

  <p>Bunun hipotetik yanıtı şöyle olabilir: 1100 ila 1492 yılları arasında feodal toplum, kendi içi dinamiğiyle öylesine bir gelişme kaydetmişti ki bu hazır zemin, yeni bir toplumsal yapının, kapitalizmin ortaya çıkmasını sağlamıştı.</p>

  <p><span style="font-weight:bold;font-style:italic;">Tartışma: iç mi dış mı?</span></p>

  <p>Kapitalizm, feodalizmin tarihsel dinamiğiyle mi, yani iç dinamik sayesinde mi gelişti, yoksa gelişmesinde 1492 yılında keşfedilen yeni bölgeler mi tayin edici etkide bulundu? Bu sorun, 20. yüzyılın 50’li yıllarında, Marksistlerinin kendi aralarında yaptıkları teorik tartışmanın başat konusuydu.</p>

  <p>İngiliz iktisatçı Maurice Dobb, kapitalist gelişmeyi feodalizm -özellikle İngiliz feodalizmi- üzerinden açıkladı. (Dobb 1970) Paul Sweezy ise buna karşıt bir pozisyonda yer alıyordu. Uzun bir döneme yayılan ve sonra da tarihin ve kapitalizmin güncelliği üzerine bir tartışmaya dönüşen bu farklılık (Sweezy/Dobb ve diğerleri 1978), günümüze kadar devam etti. Bu tartışmanın bir tarafı, ki Wallerstein da bunlara dâhildir, kapitalizmin gelişmesinde uluslararası ticaret ve sermaye ilişkisinin tayin edici olduğunu ileri sürüyor; diğer tarafsa (ki bunlar aynı zamanda tekelci devlet kapitalizmi üzerine yazılar da yazmışlardı) kısmen sınırlı bir bölgede veya ulusal sınırlar içindeki sermaye birikiminin ve üretim sürecinin daha önemli olduğunu belirtiyor.</p>

  <p>Bu sorunu ele alırken de eklektik yönteme başvurmamız yararlı olur: Şöyle ki; her ne kadar Portekizlilerin denizden yeni bir Hindistan yolu, İspanyolların da Amerika'yı keşfi, kapitalist gelişmeye bir ivme katmışsa da, bu katkının etkili olabilmesi için -1000'li yıllardan farklı olarak- feodalizmin kendi içinde de bir zemininin yaratılmış olması gerekirdi. İşte şimdi dikkatimizi bu zeminin ne olduğuna verelim.</p>

  <p>Feodalizmden kapitalizme geçiş hakkındaki yeni bir tartışma, 1976 yılında Robert Brenner tarafından devam ettirildi. (Ashton/ Philpin ve diğerleri 1987) Ona göre köylük alanlardaki spesifik bir mülkiyet ve sınıf ilişkisi, İngiltere'de -Hollanda, Flandern ve Fransa'da görülmeyen- kapitalizmin gelişmesinde tayin edici bir rol oynamıştı. Onun karşıtları ise -başkalarının yanı sıra Mumia M. Postan- bu dönüşümü esas olarak, yeni bir pazar sürecine yol açan nüfus hareketlerine bağlamaktadırlar.</p>

  <p><span style="font-weight:bold;">Kentler</span></p>

  <p>Kentler kapitalizm öncesi toplumlarda da vardı; hatta sadece feodalizm döneminde değil, şark despotizmi ve antikçağ döneminde de vardı.</p>

  <p>12.yüzyıldan itibaren feodalizmde yaygın olan pazar yerleri, birleşerek daha büyük yerleşim birimleri oluşturmuşlardı. Bu yerleşim birimlerinin yasal hakları, feodal beyler tarafından kabul edilmişti. Antikçağın kentleri yeniden canlandırılmıştı. Bunların birkaçı sonradan Almanya'da imparatorluğu yaratan kentler oldular. 12. ve 13. yüzyıldan itibaren birçok kent, kısmî özerkliklerini feodal beylere kabul ettirmişlerdi.</p>

  <p>Bu gelişmeyle birlikte bunlar hemen kapitalizmin ön cepheleri olmadılar, fakat feodalizmde farklı olguların geliştiğinin işareti oldular. Sonuçta bu kentler <span style="font-style:italic;">önkapitalist</span> değil, fakat <span style="font-style:italic;">feodal</span> kentlerdi.</p>

  <p>Bu halleriyle kentler, spesifik feodal zeminden, köylük alanlardaki ürün ve insan fazlalığından kaynaklanıyorlardı. Toprak beylerine karşı kısmî, eğer imparatorluğu oluşturan kentlerden biriyse de, tam özerkliğe sahipti. Buralar zanaatkârların merkezleri olmuşlardı. Bu kentlerin temel işlevi, pazara sahip olmalarıydı. Böylece buralarda, ileriki dönemde gelişecek olan kapitalizmin merkezi yapısı oluşmuştu. Pazar nedeniyle buralar çevre kentlerle ilişkiye girmekteydi, uzak bölgelere yönelik ticaretinse merkezi olmuşlardı. Böylece bu kentler paranın da merkezi konumundaydılar.</p>

  <p>Kentler 14. yüzyıla kadar yeniliğin de kaynağı durumundaydılar. Ancak hemen sonra dört nedenden dolayı tıkanıklık yaşanmıştı.</p>

  <p><span style="font-style:italic;">Birincisi;</span> henüz yeni gelişen mutlakiyetçi devlet, onların yasal haklarını tırpanlamıştı.</p>

  <p><span style="font-style:italic;">İkincisi</span>; 1347 yılındaki veba salgını, kent nüfusunu olağanüstü azaltmış ve ürünlere yönelik talebi de geriletmişti.</p>

  <p><span style="font-style:italic;">Üçücüsü;</span> Konstantinopolis’in 1453 yılındaki fethiyle, Venediklilerin ve Cenevizlilerin şarktan getirdikleri ürünlerin kentlere akışı da durmuştu. Yeni ticaret yollan -Afrika’nın dolanılması ve Amerika- ancak devletlerin yeni ilişkileri, İspanya ve Portekiz monarşileri ile Hollanda Cumhuriyeti ve İngiltere sayesinde keşfedilmişti.</p>

  <p><span style="font-style:italic;">Dördüncüsü;</span> Kentlerin üretim ve ticareti kent surları içinde tutma çabası, yeni gelişen üretim ve dağıtım sistemi sayesinde -el üretimi, matbaacılık ve sonradan endüstri- gelişmenin köylük alanlara kaymasına neden olmuştu.</p>

  <p><span style="font-weight:bold;">Zanaat</span></p>

  <p>Zanaatın baştan itibaren sadece kentlerde yoğunlaşmış olduğunu söylemek mümkün değil -örneğin başlarda demirciler sadece çiftliklerde iş görürlerdi, manastırların da kendi zanaatkârları vardı- ancak zanaat sonuçta kentlerde yoğunlaşmıştı. Bu üretim, daha çok tarımsal alanı kapsıyordu, esas olarak gündelik ihtiyaçlara (fırın ve kasap gibi) ve ticarete yönelikti. Zanaat alanında sonradan, örneğin bir usta sadece birini değil de çok sayıda kalfayı birden çalıştırmaya başlayınca, kapitalizm açısından tipik olan bir sınıf yapısı meydana geliyordu. Özellikle de kalfaların usta mertebesine yükselmeleri önlenince, bu durumda “eski kalfalar”, sonradan proletarya olarak adlandıracağımız bir sınıf oluşturmaya başlamışlardı. 14. ve 15. yüzyıldan itibaren,, çok sayıda kalfanın çalıştığı "<span style="font-style:italic;">Atölyelerde Sömürünün Doğuşu</span>” (Mottek 1971, s. 197-201) meydana gelmişti; yani artık değer yaratılmıştı. Ancak bu, kazancın tamamını oluşturmuyordu; buna bir de loncalardaki örgütlenme oyunlarıyla mal kıtlığı yaratmak suretiyle -bir bakıma tekel- fiyatları olurundan daha fazla (üretim girdisi ve artık değer) tutarak elde edilen kârı da eklemek gerekir.</p>

  <p>Tıpkı kentler gibi zanaat alanı da feodalizm için tipik olmayan bir gelişme kaydediyordu. Ancak bu gelişme kapitalizme yol açmamıştı. Kalfaların loncalarda örgütlenmesi rekabeti sekteye uğratıyor ve uzun vadede de teknolojik gelişmeyi engelleyen bir rol oynuyordu; bir bakıma kapitalizmi kestirme yoldan “teknolojik gelişme” olarak adlandırabiliriz.</p>

  <p><span style="font-weight:bold;">Yayıncılık ve atölye</span></p>

  <p>Zanaatkârların kapitalizm üzerindeki engelleyici uygulamaları yayın alanı için geçerli değildi. Yayıncılığın ortaya çıkması 14. ve 15. yüzyılda olmuştu, ancak esas gelişmesi 16. yüzyıla denk gelir. Sanayi devriminden önce matbaacılık, tarım alanının dışında örgütlenen loncaların yanı sıra varlığını sürdürebilen yegâne meslek örgütlenmesiydi. Matbaacılık da kalfa emeğine dayanıyordu, ancak kalfalar loncalarda Örgütlü olarak değil, evlerinde serbest çalışıyorlardı. Matbaacılar ürettiklerini kendileri dağıtmıyor, fakat “yayıncılara sattırıyorlardı. Zaman zaman yayıncılar, matbaacıların ham maddesini veya yarı işlenmiş ürünlerini de temin ederek, onları kendilerine borçlandırıyorlardı. Karşılığını ise ürettikleriyle ödüyorlardı. Yayıncı ürünleri teslim alırken de ödemesi gerekenden eski alacaklarını kesiyordu. Ürünlerin dağıtılmasını ve satılmasını ise o yapıyordu.</p>

  <p>Böylece sözüm ona özgür matbaacıyla, hem gerekli olan sermayeye sahip hem de yayıncılık yapan bir iş adamıyla karşı karşıyaydı.</p>

  <p>Yayıncılık dört farklı gelişme kaynağına sahipti:</p>

  <ul>
    <li>Birincisi zanaatın kendisi. Eğer bir ürünün üretilmesi için birkaç zanaatçının birden kol emeğine ihtiyaç olursa, en son işi gören emekçi aynı zamanda onu piyasaya dağıtandır. Bir Örnek verelim: Bıçak üretiminde, üç kişinin emeğine ihtiyaç duyulurdu; biri bıçağın demir kısmını, diğeri sap kısmını ve üçüncüsü de tamamını birleştirerek, bıçağı diğer meslektaşlarının adına piyasaya sürerdi. Bu işten epey miktarda bir para kazandığında da, bazen üretimden el çekerek, kendisini tamamen satış işine verirdi.<br /></li>

    <li>İkinci bir kaynak da herhangi bir tüccarın sermayesi olurdu. Ham madde ve yarı işlenmiş malzemeyi temin eden tüccar bunları emekçilere dağıtır ve sonra da üretilmiş malları toplardı. Demek ki emekçiler, baştan itibaren bir kapitalistle karşılıkla ilişki içinde olurlardı.<br /></li>

    <li>Üçüncüsü: Profesyonel ordunun kurulmasıyla birlikte (15. yüzyılın ikinci yarısından itibaren) bunların birçok mala ve özellikle de silaha ihtiyacı oluşmuştu. Üretimin merkezi olmaması nedeniyle bir tüccar, orduların ihtiyaç duyduğu ürünleri temin eder ve bunları ordulara satardı.<br /></li>

    <li>Dördüncüsü; prenslerin yer altı kaynaklarına el koyma imtiyazları vardı. Bütün yer altı kaynaklan onlara aitti. Bunlar çoğunlukla biçimsel açıdan “Özgür” şahıslar tarafından çıkarılırdı. Eğer bir prens aşırı oranda borçlanmışsa, bu durumda “haklarını” alacaklılarına kiralardı. Onlar da madeni, işleten şahıslardan alır ve bir başkasına satarlardı. Böylece alacaklılar madende çalışanları bir başkasına devrederlerdi.</li>
  </ul>

  <blockquote style="margin: 0 0 0 40px; border: none; padding: 0px;">
    <blockquote style="margin: 0 0 0 40px; border: none; padding: 0px;">
      <p>15.yüzyılda gelişen bu durum, neredeyse her yerde aynı anda meydana gelmişti: Harze ve Böhmiya'daki gümüş madenlerinde; uzun bir zamandan bu yana bakır işletmeciliğinin merkezi olan Tirol'un Alplerinde; Macaristan'ın, Königsberg’inde ve Neusohl'dan Grantal'a kadar uzanan bir havzaya yayılmış olan altın ve gümüş madenlerinde. Bunun sonucundaysa özgür madenciler, maden işletmelerine bağımlı hale gelen işçilere dönüşmüşlerdi. Dikkat çekici olansa bu dönemde “işçi" kavramının ortaya çıkmasıdır. (Braudel 1990 II: 352)</p>
    </blockquote>
  </blockquote>

  <p>Yayıncılık alanında artık değer üretiliyordu, ancak ücretli işçiler tarafından değil, fakat biçimsel açıdan evde özgür çalışan kadın ve erkek işçiler tarafından (Belki bugün bunları “sözde girişimci” olarak nitelendirirdik). Yayıncı artık değere el koyuyordu. Belki kazancında başka unsurlar da bulunuyordu: kendisinden başka satıcının olmadığı, tekel durumunda veya pazarın şeffaf olmayan ilişkilerinden kaynaklanan kârlar. Ayrıca yayıncılık alanında Schumpeter'in de dikkat çektiği gibi, ürünü ilk kez piyasaya sunan zanaatkâr veya tüccar olmanın ekstra getirisini de hesaba katmak gerekir.</p>

  <p>Yayınevi, üretim açısından olmasa bile dağıtım açısından yeni bir piyasaydı. Üretimde yeni bir tarzıysa atölye getirdi. Atölyenin baskın üretim biçimi olarak gelişmesi 16. ve 17. yüzyıla kadar uzanır; işlevinin geniş anlamda yaygınlaşması 18. yüzyılda devam etti, ancak matbaa alanı dışında fazla etkin olamamıştı. 14. yüzyılda sanayi öncesi teknoloji -türünün tek örneği olarak-Venedik’teki devlet tersanesi olan “Arsenal"de askeri gemilerinin yapımında kullanılmıştır. Bu teknoloji, birkaç örnek dışında ilk defa askeri alanda kullanılmış ve sonra da sivil üretimin daha geniş alanlarında değerlendirilmişti. Kendi başlarına çalışmayan işçiler, bir veya birkaç evde kurulan atölyelerde bir araya getirilmişlerdi. Bu çoğunlukla da yayın alanında uygulanmıştı, çünkü:</p>

  <ul>
    <li>evlerde yapılan üretimlerde, üretim için kullanılan malzemelerin çalınmasında/heba olmasında bir artış gözlemlenmişti ki aslında bu engellenmek istenmişti;<br /></li>

    <li>üretimi ve dağıtımı bir elde toplamak için bu yola başvurulmuştu;<br /></li>

    <li>çünkü devlet (askeri alanda) ihtiyaçlarını merkezi bir yerde üretmenin daha doğru olduğuna karar vermişti (bazı atölyeler devletin malıydı).<br /></li>
  </ul>

  <p>Atölyeler ürünlerin enerji, su, buhar, elektrik ve mazotlu motorlar tarafından değil, fakat insanlar tarafından üretildiği fabrikalardı. Sonradan modern fabrikalar için tipik olan iş bölümü buralarda yerleşik hale gelmişti. Kadın ve erkeklerden oluşan işçilerin elle ürettikleri parçalar, başkaları tarafından birleştiriliyordu. Bunun en tipik örneği, Adam Smith tarafından da anlatılan (Smith 1988, s. 9 vd.) dikiş iğnesi üretimidir.</p>

  <p>Marx atölyelerdeki üretimi ikiye ayırıyordu: heterojen ve organik. (Marx 1975, s. 362 vd.) Heterojen atölyelerdeki kalfalar, başka birimlerle ilişkide olan birlikler halinde örgütlenmişlerdi. Bunun bir örneği ise döşemecilerle, semer yapımcılarının birlikte çalıştıkları fayton atölyeleriydi.</p>

  <p>Organik atölyelerde ise zanaatkârın yapacağı bir iş, küçük birimlere bölünüyordu; yüz yıl sonra bu, üretim bantlarında profesyonelleştirilecekti.</p>

  <p>Teknoloji açıdan organik atölyeler, sanayi devriminden sonra ortaya çıkacak olan “büyük sanayi komplekslerine” en çok benzeyen üretim birimleriydi. Her iki atölye biçimi de -heterojen ve organik- büyük sanayi kompleksiyle ortak bir özelliğe sahipti: Her ikisinde de emekçiler merkezi bir binada toplanmışlardı.</p>

  <p>Atölye işçileri çeşitli kaynaklardan istihdam ediliyorlardı; gönüllü çalışan kalfaların yanı sıra, hapishane, esirgeme kurumlarında ve çalışma kamplarında yaşayan işçiler de atölyelerde çalışmaya zorlanıyorlardı. Buradan sağlanan kazanç tipik bir artık değerdi.</p>

  <p>Her ne kadar atölyelerde kullanılan teknoloji, sanayi devriminden sonra kullanılan teknolojiye öncülük etmiş olsa da, tarihin hiçbir döneminde ağırlıklı olarak atölyelerin etkin olduğu bir üretim tarzı olmadı. Hatta en gelişmiş olduğu 16. ve 17. yüzyılda bile matbaacılık nicel açıdan ona baskın geliyordu.</p>

  <p>Atölyelerden hareketle su ve buhar makinelerinin kullanıldığı sanayiye doğrudan bir geçişin sağlanamamasının birkaç nedeni bulunmaktadır:</p>

  <ul>
    <li>Atölye faaliyeti (yayıncılıktaki ev işi gibi) bir yan etkinlik değildi. Yaşam için gerekli olan gelirin tamamen buradan sağlanması gerekirdi ki ev işi bunu sağlayamıyordu.<br /></li>

    <li>Bir girişimci için bu kadar işçiyi (çoğu zorunlu çalışmaya tabi tutulmuş işçilerdi) bir merkezde toplamak çoğunlukla bir güvenlik sorunu yaratıyordu.<br /></li>

    <li>Bir kez kurulduktan sonra atölyelerin sürekli üretimde bulunmaları gerekliydi (yayıncılıkta durum farklıydı, çünkü işveren talebin azalması durumunda evlere verdiği işi kesebiliyordu). Böylece atölyeler ürün talebine yönelik bir kesinti riskiyle karşı karşıyaydılar.<br /></li>

    <li>Loncalar atölyelerin yaygınlaşmasının Önünde bir engel oluşturuyorlardı. Bu nedenle atölyeler esas olarak, mutlakiyetçiliğin ve merkezi bir devletin inşa edildiği ülkelerin (aynı şekilde deniz aşırı ticarette yoğunlaşmış Hollanda ve İngiltere'nin burjuvazisinin) askeri, siyasi ve lüks yaşam tarzına uygun ürünlerin (silah, askeri üniforma, mobilya ve parfüm ürünleri) üretilmesinin aracı olmuşlardı. Atölyeler çoğunlukla prensler tarafından kurulmuş, ancak sonradan imtiyazla (tekel) donatılarak özelleştirilmişlerdi.<br /></li>
  </ul>

  <p><span style="font-weight:bold;">Denizaşırı ticaret ve ticaret sermayesi</span></p>

  <p>Ticarete yönelmeden önce, ortaya attığımız kavramsal düşüncelerimize yeniden bakmakta fayda var.</p>

  <p>Şimdiye kadar 5 sermaye türü saptayabildik:</p>

  <ul>
    <li>ticaretten elde edilen sermaye (kazanç=ticaretten)<br /></li>

    <li>para akışından elde edilen sermaye (kazanç=faiz)<br /></li>

    <li>sanayi sermayesi (kazanç=ister Marx, isterse de Heilbroner’in bahsettiği farklı açıklamalara sahip artık değer)<br /></li>

    <li>hizmet sektöründen elde edilen sermaye (buradan elde edilen kazanç, sanayi etkinliğinden elde edilen kazançla karşılaştırılabilir)<br /></li>

    <li>borsa spekülasyonuna dayanan sermaye (buradaki kazanç, sermaye hareketinden, sanayi veya hizmet sektöründen elde edilen kazançtan ziyade, fiyat farklarından elde edilen kazançtır).<br /></li>
  </ul>

  <p>Ürün ticaretinden elde edilen gelir en eski gelirlerden biridir ve antikçağdan bu yana bilinmektedir. Daha önceden de gösterildiği gibi bu, sanıldığı gibi Batı Romanın yıkılışıyla değil, fakat İslam’ın ticaret alanlarını ele geçirerek, coğrafyayı böldüğü 7. yüzyılla birlikte çöktü.</p>

  <p>Ticaret yeniden 11. yüzyılla birlikte öylesine gelişti ki, ortaçağ uzmanı Fransız tarihçi Jacques Le Goff bile bu dönemi “mali devrim” diye nitelendirmişti. (Le Goff 1993, s. 12 vd.)</p>

  <p>Bunun nedeni de tarımsal alandaki üretim artışıydı. Ticaret kentlere yayılırken, bütün ara alanlarda da yerel pazarlar oluşturdu. Ardından da kara ve deniz aşırı ticaret yolları yeniden açıldı. Akdeniz’den Araplar, kuzeyden ve Kuzey Denizi'nden de Vikingler kovuldu.</p>

  <p>1211 yılında da ilk kez “sermaye” kavramı (Braudel 1990 II, s. 249) hem de “yatırım aracı, mal, parasal mülk ve faiz getiren para” olarak kayıtlara geçti. (Age.)</p>

  <p>Bu gelişmeyle birlikte ikili muhasebe kaydı da 15. yüzyıldan itibaren yaygınlaşmaya başlamıştı. Eski hesap tutma yöntemlerinden daha ileri bir teknik olan basit muhasebe kaydı (gelir ve giderin tablosu ayrı ayrı tutulur), 13. yüzyıldan itibaren İtalyan devlet kentlerinde ve Vatikan’da (Sombard 1987 I, 1: 111 vd.) yerleşmeye başlamıştı. Ancak ikili muhasebe kaydı, diğerlerine göre muhasebede nitelikli bir sıçramasıydı: belli bir sermayenin esas alındığı hesapta gelir ve gider tablosu aynı anda (ikili olarak) kayıt altına alınırdı. Bir mal alan bunu mülkiyetinin artı hanesine yazar, ancak bunun için harcadığı miktarı da paranın toplamından düşerdi. Borç para vermek de aynı zamanda alacaklı hanesine yazılırdı. Bu yöntemle sürekli yenilenen bir enventer kaydı tutulurdu. Böylece azalan ve çoğalan mülk de hemen ortaya çıkarılırdı.Kazanç ve zarar düşüncesi de bu tabloya göre oluşurdu. Kazançla birlikte oluşan mülkiyete ise kapital (Latinceden caput) denirdi. Bu, şirketin ortaklarının yanı sıra bağımsız bir öz-varlık oluşturmaktadır.</p>

  <blockquote style="margin: 0 0 0 40px; border: none; padding: 0px;">
    <p>Bu anlayışla birlikte ilk kez kapital-sermaye kavramı da yaratılmış oluyor. İkili muhasebeden önceki dönemde bir sermaye kategorisinin varlığından, o olmadan onun da varlık haline gelmesinden, bahsetmek mümkün değildir. Böylece sermayeyi ikili muhasebe tarafından saptanan gelir mülkiyeti olarak da kavramlaştırabiliriz. (Sombart 1987 I, 1, s. 120)</p>
  </blockquote>

  <p>İkili muhasebesinin düşünsel altyapısı için Arap rakamlarına (aslında Hindistan’da geliştirilmiş) ve özellikle de hesaplama olanaklarını artıran sıfır rakamına ihtiyaç vardı.</p>

  <p>Ticaretle birlikte Avrupa, sadece kendi coğrafi sınırları içine sıkışıp kalamayacağı üçgen bir yapıya sahip olmuştu. Dokumacılığın yapıldığı Kuzey Batı’dan başlayan ticaret yolu, bir tarafta Venedik’e; öte yandan da Kuzey’in büyük ticaret kentleri olan Bremen, Breslau, Danzig, Hamburg, Lübeck, Rostock, Stettin, Stralsund ve Wismar’a varıyordu.</p>

  <p>Ticaret yolunun üçüncü ayağı ise İslam dünyası ve Hindistan’dan gelen malların -karabiber ve diğer baharatların yanı sıra özellikle pamuk ve ipek- değiş-tokuş edildiği Bizans’tı.</p>

  <p>Aslında kuzeydeki ve doğudaki ticaret de Konstantinopolis’deki gelişmeye bağlıydı. 9. yüzyılın ortalarından itibaren İskandinavyalIlar -"yarı fatih, yarı tüccarlar” (Pirenne 1961, s. 188), Dinyepr’e yerleşmişlerdi. 11. yüzyıla kadar İskandinavya ile ilişkiyi devam ettirmekle birlikte, Kiev ve Novgorod’u merkez alarak Konstantinopolis’le de ticari ilişki kurmuşlardı; böylece şöyle bir tablo oluşmuştu: Frenk ve Toton İmparatorluğunda ticaretin sönmeye yüz tuttuğu bir dönemde onlar (İskandinavyalılar), çevrelerinde bir tarafta Konstantinopolis’ten başlayarak Venedik, Fransa ve Kuzey Almanya’ya uzanan bir ticaret kolu; sonra Kiev ve Novgorod’tan başlayarak İskandinavya’ya ve Flandern’e uzanan ikinci bir ticaret kolu; güneyde ise özellikle İtalyan, Kuzey Flandern ve Champangne mallarının dağıtımının yapıldığı üçüncü bir koldan oluşan ticaret halesi oluşturmuşlardı. Gittikçe bu halenin içindeki ticaret etkinliğinde de (sadece dokuma ürünleri değil, ayın zamanda tuz) bir artış gözlemlenmişti. Irmak ve nehirlerin yanı sıra büyük kara yollan da (özellikle fuar kentlerinin yanı sıra, Champagne, Leipzig, Frankfurt a. M. ve Köln) bu ticaretin ana arterleriydi.</p>

  <p>Kentlerin, bu gelişmeyi hem ilerleten hem de engelleyen bir işlevleri oluyordu.</p>

  <p>İlerletici rolleri özellikle iç ticaretin pazarı ve uzak ticaretin de fuar kentleri olmalarıyla belirleniyordu. Engelleyici rolleri ise bugün “yerel konum rekabeti” olarak adlandırılabilecek bir özellikten kaynaklanıyordu; yerel zanaatkârlar yabancılardan gelen malların diğer yabancılara satılmasını istiyorlardı, ancak bu ürünlerin kendi hemşehrilerine satılmasını, yani kendi tekellerinin kırılmasını istemiyorlardı ve bu nedenle de ticareti engelleyici bir tutum alıyorlardı. Ayrıca “depolama zorunluluğu” denen bir uygulama da söz konusuydu; buna göre yabancı mallar önce belli bir dönem için kentte depolanırdı; böylece bu mallardan önce kent sakinlerinin faydalanması sağlanırdı, sonra da kalan ürünler yabancılara sunulurdu. Bu uygulama yabancılara ait sermaye akışına da bir engel getiriyordu. 14. ve 15. yüzyılda bu uygulamaya tepki göstererek, birbirilerine karşılıklı muafiyetler sağlayan Kuzey ve Doğu Denizi kentleri, kendi aralarında “Hanse” adı verilen bir kent birliği de oluşturmuşlardı.</p>

  <p>15. yüzyıldan itibaren büyük tüccarlar, artık işleri kendi bürolarından idare ederek, ürünlerin dağıtımı başkalarına yaptırıyorlardı. Floransa yakınlarındaki Prato’da yaşayan iş adamı Francesco di Marco Datini'nin şirket defterleri, bir işyerinin günlük işlerinin ne olduğuna dair Özel bilgiler sunuyor. (Origo 1986)</p>

  <p>Ticarette ileriye doğru atılması gereken adımların biri de birkaç girişimcinin ortaklaşa kurdukları ticari birliklerdir ki “Büyük Ravensburger Topluluğu” bunların başında gelirdi. (14. - 16. yüzyıl) Kuzey Almanya’dan tanıdığımız bu birlikteliklerde bir tek girişimcinin yerini kolektif bir girişimci almaktaydı. Sadece bir kente bağlı olmaktan kaynaklanan engelleri aştıktan sonra ticaret, böylece yüksek bir performansa ulaşmaktaydı. Ancak bundan sonra bölgesel veya ulusal devletten oluşan yeni bir siyasi ve askeri güvence gerekliydi.</p>

  <p>14. ve 15. yüzyılda ticaret için bugün bile hâlâ geçerli olan yeni yardımcı yöntemler geliştirilmişti. Gemileri ve malı, (özellikle korsanlara ve deniz kazalarına karşı) güvence altına alan sigorta şirketlerinin kurulması, kambiyo ve ikili muhasebe sistemi; 14. yüzyılın sonundan itibaren “Pisa, Venedik, Floransa, Ceneviz, Valensia ve Barselona kentlerinde” borsanın kuruluşuna şahit oluyoruz; (Braudel 1990 II, s. 99) Brüg’de ise bir borsanın mevcut olduğuna dair kayıtlar bulunmuştur. Devlet kâğıtlarına<a href="../Text/Notlar.xhtml#nn22" id="n22"><sup>22</sup></a>, ticari kuruluşlara, bir gemiye veya bir maden ocağına ait ortaklık hisselerine sahip olanlar, ileriki yüzyıllarda ortaya çıkacak olan hisse senetlerinin öncü kâğıtlarına sahiptiler.</p>

  <p>Ticaret ve özellikle de dış ticaret mallarının değiş-tokuşuyla (barter yoluyla) değil, fakat parayla yapılırdı. Bununla da kıymetli madenlere, para yerine geçen gümüş ve altına rağbet artmıştı: Böylece altın ve gümüş edinmek için, madencilik sektöründeki gelişme de hız kazandı. 13. yüzyıldan itibaren Ceneviz dinarı, Floransa florini, Fransız taleri ve Venedik dukası tedavüldeydi.</p>

  <p>Ticari sirkülasyonun artmasıyla birlikte malların ve ödemenin birlikteliği de ortadan kalkmıştı. Artık para ticareti de başlamıştı: Borç olarak verilen para (altın), faiziyle birlikte alınır olmuştu. Böylece paranın kendisi bir mal haline gelmişti. Eğer para, belli biri tarafından ve birikim sağlamak üzere bir başkasına borç olarak veriliyorsa, bu durumda paranın kendisi sermaye niteliği kazanıyordu. Gün geçtikçe kâr edinmenin bir yöntemi haline gelen borç paradan, Hıristiyanlar açısından haram olan faiz alma yasağı da kalkmıştı. İtalya’da ilk bankalar da böyle kurulmuştu. En büyük borçlular da, karşılığında maden işletme haklarını veren,prenslerdi. Böylece alacaklıların maden işletmeye yönelik özel ilgileri de artmış oldu.</p>

  <p>“<span style="font-style:italic;">Kâğıt paranın yavaş, ama mutlak bir surette tedavülde kullanılan en önemli Ödeme aracı olarak yer edinmesini</span>” Londra ve Amsterdam borsalarına borçluyuz. (Braudel 1990 II, s. 114) Bu ise, mal dağıtımının sürekli hale gelmesi için, el altında hazır bulunmayan altın ve değerli madenlerin yerini almak zorundaydı. Gerçi 9.yüzyılda Çin'de kâğıt para vardı, ancak bu “<span style="font-style:italic;">Çin'de değil, Batı’da kapitalizmin gelişmesine</span>” olanak sağladı. (Age.) Yani spekülasyon ve kapitalizm, aynı teknik aracı kullanmak için ortak bir davranış göstermişlerdi.</p>

  <p>Sikke kesme hakkı sadece devletlere aitti; böylece devletler kıymetli madenlerin ağırlığını ve kalitesini de (her ne kadar kalpazanlıklar da söz konusu olsa bile) garanti altına almıştı. Kâğıt paraların karşılığında altın para bulundurma garantisini ise kâğıt paraları kullanan bankalar üstlenmişti.</p>

  <p>Tüccarlar kapitalist yöntemlerle üretilmeyen mallan satmaktaydılar. Yayıncılıksa ikisinin (kapitalizm ve feodalizm) bir karışımıydı. Tüccarların ihtiyaç duyulan bir üründen çok miktarda talep etmesi, onların üretimini de artırdı. Mala yatırılacak sermayenin artmasıyla birlikte, yeni ürünlere de ilgi artıyordu ve zorunlu olarak üretim de canlanmaya başlamıştı.</p>

  <p>Bu konunun sonuna gelmişken, ticaret üzerinden yapılan kâr türlerine bir göz atmakta fayda var: iki tür kazanç alanı görülüyor:</p>

  <ul>
    <li>yayıncılık, büyük işletmeler ve atölyeler;<br /></li>

    <li>tüccarların, fiyatların yükselmesiyle kendi kârlarının da zarar görmeyeceğini düşündükleri bölgeler arası pazarlarda çektikleri fiyat üzerinden elde ettikleri artı kârlar.<br /></li>
  </ul>

  <p><span style="font-weight:bold;font-style:italic;">Teorik gezinti: Feodalizmin bağrındaki kapitalizm mi?</span> <span style="font-style: italic;"><b>Floransa, Ceneviz, Venedik</b></span></p>

  <p>Eğer bakışımızı sadece birkaç kent üzerinde yoğunlaştırırsak, o zaman en geç 13. yüzyılda Kuzey İtalya’da erken kapitalist toplumun varlığını keşfedebiliriz. Bu kentlerin sakinleri (doğrudan veya dolaylı) geçimlerini, atölye ve ticaret sayesinde sağlıyorlardı; bunlar ne toprak ağalarıydı, ne de toprak ağalarına bağımlıydılar.</p>

  <p>Bu anlamda Kuzey İtalya kentleri özel bir ilgiyi hak ediyor; çünkü bunların kent soyluları yoktu, bir nevi cumhuriyetle idare ediliyorlardı. Ancak bu kentlerin yönetimi, büyük işletme sahipleriyle büyük tüccarların denetim indeydi. Cenevre, Floransa ve Venedik, Kuzey İtalya'nın erken kapitalizme geçmiş güçlü kentleriydi, ancak gelişmiş olanlar sadece bu kentler değildi.</p>

  <p>Demek ki burada gerçekten bir “erken kapitalizmce karşı karşıyayız. Ne var ki bu kentler, 16. yüzyıldan itibaren ekonomik öncü konumlarını kaybedeceklerdi. Bunun nedenleri olarak şunları sıralayabiliriz:</p>

  <ol>
    <li>Bunlar değişmeyen bir feodal yapı içindeki gelişmiş burjuva çevrelerdi. 15. yüzyıldan itibaren feodalizm yeni bir biçim aldı: Feodalizm, geniş bir alana yayılmış askeri, ekonomik ve doğal kaynaklara hükmeden mutlakiyetçi devlet biçimini ortaya çıkarmıştı. Kent devletleri bunların karşısında güçsüz kalıyorlardı.<br /></li>

    <li>Türklerin Konstantinopolis’i ele geçirmesiyle, bu kentlerin önemi ağır bir darbe almıştı. Yeni ticaret yollarının keşfi, ancak büyük bir devlete sahip İspanya ve Portekiz tarafından gerçekleştirilebilirdi.<br /></li>

    <li>Kentlerin “erken kapitalizmi”, dağıtım ağının dar bir alanla sınırlı kalması nedeniyle eksikti, çünkü üretim kapitalist olmayan bir tekniğe uygun olarak yapılıyordu. Gerçi bu koşullar İspanya ve Portekiz için de geçerliydi, ancak bunlar dışarıdan getirdikleri altın rezervleriyle ve üretimde kullandıkları kölelerle, erken kapitalist kentlerin sahip oldukları kaynaklardan kat be kat fazlasına sahip olmuşlardı.<a href="../Text/Notlar.xhtml#nn23" id="n23"><sup>23</sup></a><br /></li>
  </ol>

  <p>Bu kapitalizmin, kapitalist olmayan bir toplumda ortaya çıkan bir alt gelişme olması nedeniyle bunu şimdilik, proto-kapitalizm diye adlandıralım.</p>

  <p><span style="font-weight:bold;">Japonya, Hindistan, İslam dünyası ve Çin'de proto-kapitalizm</span></p>

  <p>Sadece Avrupa'da değil, aynı zamanda Japonya’da da bir “erken” kapitalizm oluşmuştu. Braudel'e göre,</p>

  <blockquote style="margin: 0 0 0 40px; border: none; padding: 0px;">
    <p>Orada şartlar, kapitalist bir gelecek için çok erken bir zamanda, Aşikaga döneminde (1368-1573), devletten bağımsız ekonominin ve toplumsal güçlerin (loncalar, deniz aşırı ticaret, bağımsız kentler ve hiç kimseye karşı sorumluluk hissetmeyen ticari ortaklıklar) ortaya çıkmasıyla olgunlaşmıştı. (Braudel 1990 II, s. 654)</p>
  </blockquote>

  <p>Japonya, merkezi devlet, toprak ağaları, kentler, köylüler, zanaatkâr ve tüccarların dâhil olduğu karmaşık bir ilişkiler yumağı içinde "<span style="font-style:italic;">ilk ve kendi iç dinamiğinden hareketle ayakları yere basan bir kapitalizm üretiyordu</span> .” (Age. s. 658) Ne yazık ki bu gelişme 17. yüzyılda kesintiye uğramıştı. Merkezi devlet, 1638 yılında dış ülkelerle olan ilişkileri durdurarak, ticaret sermayesinin büyümesinin önünü de kesmişti.</p>

  <blockquote style="margin: 0 0 0 40px; border: none; padding: 0px;">
    <p>Herkes, ekonomik büyümenin, iki yüz yıllık bir engellemeden sonra kesintiye uğradığı konusunda hem fikir. (Age. s. 659)</p>
  </blockquote>

  <p>Avrupa ticaretinin en uzak dış noktası Hindistan’dı. Çin’le de ilişkiler geliştiriliyordu, ancak Hindistan ticaretin sürekli hale geldiği başlıca ülkelerden biriydi. Venedik ve Ceneviz, Konstantinopolis üzerinden Doğu’yla ticari ilişki kurarak güçlü ekonomilere kavuştular. İtalyan ana karasının kentleri olan Floransa ve Prato da, mal üretimi ve mali ekonomileriyle Doğuyu eksen almışlardı.</p>

  <p>Hindistan talan edilmemiş, fakat onunla karşılıklı mal alışverişinde bulunuluyordu. Gerçekten de Hindistan’da üretimin dayanak noktası haline gelen bir tür ticaret sermayesi oluşmuştu. (Braudel 1990 II, s. 662-665) İslam dünyası ise kesinlikle Avrupa ile Hindistan arasındaki bir transit yol işlevi görmüyordu; çünkü onların da kendine göre gelişmiş bir ticaret sermayesi söz konusuydu (Age. s. 662), aynı şey Çin için de geçerliydi (Age. s. 661).</p>

  <p>Ticaret sermayesi, bu ülkelerin ve bölgelerin hepsinde güçlü bir bürokrasinin ve devlet kurumlarının denetimi altındaydı. Kapitalizm, yan bir sistem olarak gelişme göstermişti, ancak kesinlikte o toplumlarda baskın bir üretim yöntemi haline gelemedi. Burada da "proto-kapitalizm” kavramı rahatlıkla kullanılabilir.</p>

  <p>Bu bölgelerde ortaya çıkan erken pazar ekonomisi, toplumsal olarak etkin hale gelemedi ve böylece bu ilişkilerin “yükselen dünya ekonomisine” (Braudel 1990 III) etkide bulunması da engellenmiş oldu. Bu durum ilk kez Avrupa'da gerçekleşmişti.</p>

  <p><span style="font-weight:bold;">Avrupa'nın yarma harekâtı: keşifler</span></p>

  <ol>
    <li>Avrupa'daki erken kapitalist unsurlarla iç içe geçmiş "14. yüzyılın kaotik” (1300-1450) feodal sistemi, 1000-1300’lü yıllardaki gelişmeyle karşılaştırıldığında daha az dinamikti ve sürekli krizlerle boğuşuyordu:1300’lü yıllardan sonraki iklim değişikliğinin yanı sıra, 1347’den itibaren baş gösteren veba salgını, nüfusun gerilemesine neden olmuştu. Toprak ağalarının hizmetindeki çalışanların sayısında görülen düşmenin yanı sıra yayıncılık, zanaatkârlık ve ticaret sermayesinde de bir daralma yaşanmıştı.<br /></li>

    <li>Köylülerin ve kentlerin elde ettikleri göreceli özerklik, soyluların el koydukları artık değerin de düşmesine neden olmuştu.<br /></li>

    <li>Deniz aşırı ticaret için merkezi konumdaki Konstantinopolis 1453 yılında Türkler tarafından fethedilmişti.<br /></li>
  </ol>

  <p>Soylular, gelirlerindeki düşmeyi durdurmak için köylülere ve kentlere karşı bir saldırıya giriştiler. 1500 yılından itibaren Elbe’nin doğusunda inşa edilen yerleşim bölgelerinde serflik ilişkisi yeniden hâkim hale getirilmişti; Batı’da da soylular, köylülerden elde ettikleri ödentileri artırmanın yanı sıra, toplumun ortak malı olan mera ve ormanlara da el koyarak bunları kendi mülkleri haline getirmişlerdi.</p>

  <p>İberya Yarımadasında soyluların, köylülerin ve eski kent burjuvazinin paylaşım savaşları, gelecek açısından tayin edici bir gelişmeye yol açmıştı. (Boris 1992)</p>

  <p>İlk önceleri orada da “14. yüzyılın uzun krizi” tıpkı Orta ve Kuzey Avrupa'daki gibi bir etkide bulundu. îberya toplum yapısının farklı bir özelliği, onun “Reconqiesta”yı, yani İspanya’daki Arap hâkimiyetine silah zoruyla bir son vermesiydi. Bunu gerçekleştirenler, soylular ve kraliyet tacına sahip olanlardı ki İkinciler aynı zamanda merkezi devlet gücüne de hükmediyorlardı. Ekonomik durumlarında bir bozulma görülen yüksek soylular sınıfı, bu durumu tersine çevirmek için ticari kapitalizme yönelmişti. Bunu da özellikle koyun yünü ticaretine girerek yapmışlardı ki bu da ekilip biçilen tarlaların azalmasına yol açmıştı. Öte yandan ticaret sermayesi de 14. yüzyılın uzun krizinden nasibini alıyordu ve kriz, Konstantinopolis’in Türkler tarafından fethedilmişiyle daha da keskinleşmişti. Yeni ticaret yollarını, Orta ve Kuzey Avrupa kentlerinin değil, fakat Portekiz ve İspanya’nın keşfetmiş olmasının temel nedeni bunların, diğerlerinde olmayan askeri ve siyasi bir merkezi güce sahip olmalarıdır.</p>

  <p>Bu gelişmenin temeli, ticaret sermayesinin, yüksek soylular sınıfının ve kraliyet tacının bir arada olmasıyla atılıyordu; kendi içinde kırılgan ve rekabetle bezenmiş bu güç ilişkisinin sorunları, yeni fetihlerin gerçekleşmesini engellemiyor, aksine teşvik ediyordu, İşte 15. yüzyılın sonundan itibaren hem bu sayede yeni Hindistan ticaret yoluyla Amerika keşfedilmişti, hem de yeni sömürge imparatorlukları kurulmuştu.</p>

  <p>Ancak bu sadece keşiflerin silahlı yanı için, fakat mali yönü için geçerli değildi. Çünkü gerçekten mali yönüyle İtalya’nın kent devleti Ceneviz ilgileniyordu.</p>

  <p>Cenevizliler, Venedik’e karşı yürütülen Chioggia Savaşında (1378-1381) Akdeniz’in Doğusunun hâkimiyetini tamamen ele geçirerek Doğu’yla yapılan ticareti de tekellerine almışlardı. Daha o zamandan Ceneviz büyük bir altın rezervine sahip olmuştu ve şimdi bununla başka alanlarda yatırım yapabiliyordu. Bunun ilk fırsatını da İberya Yarımadasının, önce Kuzey Afrikalılara ve sonra da deniz aşırı ülkelere karşı yürütülen askeri taarruzları sunuyordu. Bu girişimler Cenevizliler tarafından finanse edilmişti. Habsburgerlerin 16. yüzyılda ele ettikleri gümüş rezervleri, onları bir başka alacaklılardan, Fuggerlerden (Almanya'nın Augsburg kentinde yaşayan banker ailesi <span style="font-style: italic;">-çev.)</span> bağımsızlaştırmıştı, ancak Cenevizliler etkilerini sürdürmeye devam etmişlerdi. Nitekim onlar dünya fatihlerinin finansörleriydiler. (Arrighi 1996, s. 109-126)</p>

  <p><span style="font-style:italic;">"Avrupa'nın dünyayı fethi"</span> (Boris 1992) İberya Yarımadasından yürütülmesinden sonra bugün insan haklı olarak, <span style="font-style:italic;">"bunu neden Çinliler gerçekleştiremediler?"</span> (Age. s. 124 vd.) sorusuyla karşılaşabilir.</p>

  <p>Bu imparatorluk da, 10. yüzyıldan 13. yüzyıla kadar Orta ve Güney Avrupa gibi benzer bir gelişme içindeydi. Tarım alanında yüksek bir üretim artışıyla (yılda iki kez pirinç üretimi), sermaye birikimi ve büyük kentlerin genişlemesiyle fen bilimleri ve teknolojik alandaki başarısıyla (denizcilik ve silah yapımı) o dönemin en avantajlı ülkelerinin başında geliyordu. Sadece Vikinglerin değil, aynı zamanda Çinlilerin de Kolombo'dan önce Amerika'ya ayak bastıkları tahmin ediliyor. (Age. s. 125 vd.) En azından onlar bunun için gerekli olan denizcilik ve teknolojik yeteneğe sahiplerdi. Çin'in deniz aşırı ticareti Japonya, Hindistan, Güney Afrika ve Ortadoğu'ya kadar yayılmıştı.</p>

  <p>Ancak bu girişimleri, yeni bilinmeyen sahillerin keşfine kadar uzanmadı; Çin'in denizlerdeki girişimi 15. yüzyılda kesintiye uğramıştı. Bu konuda önemli bir tarih, sarayın büyük gemilerin yapımını ve deniz aşırı ticareti yasaklayan kararnamesiydi. Kral ve onun yüksek memurlardan oluşan maiyeti, bu gelişmeyle ellerindeki hâkimiyeti ticaret erbabına ve onunla ittifak edebilecek orduya kaptıracaklarından çekinmişlerdi. Sarayın vergilerden oluşan geliri, o kadar büyüktü ki yeni bir gelir kaynağına sahip olmayı gerekli görmemişti. Onların bu yasağı hayata geçirmesi, ticaret erbabının da o dönemde zayıflamış olduğunun kanıtıdır. Kentler tümden devlete bağlıydı; özel mülkiyeti güvence altına alabilecek herhangi bir kurum da yoktu. Çin’in ilk dönem burjuvazisi, diğer güç odakları karşısında zayıf bir konuma sahipti; ve aklı fikri hızla yönetici memur saflarında yer almaktı.</p>

  <p>lmmanuel Wallerstein, <span style="font-style:italic;">“Avrupa</span> <span style="font-style:italic;">coğrafi yayılmaya Çin'den daha fazla ihtiyaç duyuyordu”</span> diye bir sonuca varmıştı: (Wallerstein 1986, s. 70 vd.) Çin büyük bir alana yayılmış “imparatorluğuyla”, kendi topraklarında elde ettiklerinin dağıtımıyla ve ayrıca kaydettiği iç gelişmeyle kendi kendine yeterliydi ve dışa dönük bir girişime ihtiyaç duymuyordu.</p>

  <p>Öte yandan Çin'de maddi olanaklar hakkında yürütülen ve büyük sonuçları olan bir tartışmanın da tayin edici etkisi olmuştu. Pirinç kendisini Çin'de, temel gıda maddesi olarak kabul ettirmişti. Pirincin işlenmesi için, Avrupa'da buğday ve çavdarda olduğu gibi, değirmene ihtiyaç yoktu. Değirmen, teknolojinin gelişmesinde önemli bir rol oynamıştı. Çin'de ise bu, Batı’dan çok daha önceleri bilinmekteydi ve bu nedenle yeni bir teknolojik gelişmeye vesile oluşturmuyordu. Diğer tahıl ürünlerinde olduğu gibi pirinç üretiminde toprağın sürülmesi ve harmanlanmasına, dolayısıyla atın ve sığırların çekim kuvvetine ihtiyaç duyulmuyordu. (Mitterauer 2003)</p>

  <p><span style="font-weight:bold;">Doğa bilimleri</span></p>

  <p>Floransa, Ceneviz, Venedik ve Çin ile Portekiz ve İspanya arasındaki farkın gösterdiği gibi, bir keşif “olayı” Öylesine büyük sonuçları olan bir olgu değildir, fakat bu belli bir toplumsal, siyasi ve askeri zeminden kaynaklanmış olduğunu göstermektedir ki esas ilgi çekici olan da budur. Gelecekteki kapitalist gelişmenin zemini için önemli olan bir başka gelişme ise doğa bilimlerinin yanı sıra teknolojik alanda kaydedilen başarılardır.</p>

  <p>Eğer istenirse bu süreç, düşünsel tarihle de açıklanabilir. O zaman Thomas von Aquin'in (1225/26-1274) skolastik felsefesiyle başlamak gerekir. “Summa Theologiae” başlıklı çalışmasında dünyayı, Tanrı’nın bir takdiri ilahisi olarak görüyor. Bu kitabı incelemek isteyenlerin, sadece İncil’in ayetlerine değil, aynı zamanda deneyime de başvurmaları gerekiyordu. Buradaki parça-özerklikten 14. yüzyılın büyük evrensel tartışması kopmuştu. Nominalistier, “universalia”yı, “sunt nomina” -genel kavramlar-, “Realistler” ise “universalia sunt realia” olarak görüyorlardı.</p>

  <p>Bu tartışmanın bu kadar büyümesinin altında <span style="font-style:italic;">deneyim</span> kavramına olan özel bir ilgi yatıyordu. İlk üniversiteler (Bolonya ve Paris) esas olarak ilahiyat ve hukuk fakülteleriydi; ancak önyargısız araştırma yöntemi, ticaret ve üretime yönelik diğer bilimsel alanlara da yayılmıştı. Böylece John Desmond Bernal’in “Bilim ve Tarih” başlıklı kitabındaki materyalist açıklamaya gelmiş bulunuyoruz. (Bernal 1978) Bernal, 1440 ila 1690 yılları arasında üç dalga halinde gerçekleşen “bilimsel bir devrim in”den bahsetmektedir:</p>

  <ol>
    <li>1440-1540: Bu tarihlerde pompa ve ulaşım alanındaki yeniliklerle madencilikte büyük bir gelişme yaşanmıştı; yeni eritme teknikleriyle, yeni metaller ve cevherler (çinko, bizmut, kobalt) keşfedilmişti. Astronomideki buluşlar, özellikle de yıldızların yön bulma teknikleriyle izlenmesi bu alana büyük bir yenilik getirmişti. Bu da Ptolema’nın dünya eksenli eski evren modelinden Kopernik’in 16. yüzyıldaki yeni modeline geçmeyi sağlamıştı. Bunun teknolojik bir sonucu da yeni merceklerin geliştirilmesi ve dolayısıyla artan yeni cam ihtiyacı (ortaçağdan bu yana pek ender de olsa cam, pencere ve gözlük yapımında kullanılıyordu) oldu.</li>

    <li>1540-1650: Bir yandan odun krizi, diğer yandan da demir ihtiyacı insanlığı, yeni bir enerji kaynağına, taş kömürüne sevk etmişti; taş kömürü daha önceleri, Roma döneminde özellikle İngiltere’nin bir kısmında ve İskoçya’da kullanılıyordu. Hollanda’da teleskopun icadı gerçekleşmişti, Galilei ise yeni hesaplama teknikleri ve deneylerle gezegenlerin hareketini öngörebiliyordu. Galilei ile birlikte astronomi, sadece izlenebilen bir bilimden, deney ve matematik bilimine dönüşmüştü. Bu andan itibaren deney ve izleme tekniği, ticaret sermayesine göre biçimlenmiş olan teknolojiyi tahtından ediyordu. Buna William Harvey (1578-1657)'in kan dolaşımına ilişkin yaptığı keşfini de ekleyebiliriz.<br /></li>

    <li>1650-1690: Böylece bilim, üniversiteler dışında da, “Royal Society of Sciences in London” örneğinde de görüldüğü gibi, kendi başına çalışan ve özerk bir örgütlenme sistemi olan bir alana dönüştü. Astronomi alanındaki teorik gelişme, Newton sistemiyle birlikte geçici olarak tamamlanmıştı. Öte yandan Denis Papin ve Thomas Savery de, buhar gücü teknolojisine yönelik araştırmalarına bu dönemde başlamışlardı,<br /></li>
  </ol>

  <p>Isaac Newton ve Gottfried Wilhelm Leibniz’in geliştirdikleri diferansiyel hesaplama, 17. yüzyıl matematiğini öylesine geliştirdi ki, matematik, gün geçtikçe daha fazla kapitalistleşen dünyanın ihtiyaçlarına ve olanaklarına büyük yarar sağlar hale gelmişti.</p>

  <blockquote style="margin: 0 0 0 40px; border: none; padding: 0px;">
    <p>Özünde diferansiyel hesaplama, hareketin ve değişimin öğretisidir. O güne kadar matematik, toplamanın, ölçmenin ve alanların hesaplanmasını esas alan durağan sorunlara yanıt vermekle sınırlıydı. Hareketlerin ve değişimlerin durumunu saptayan yeni tekniklerle matematik, artık gezegenlerin rotasını ve yere düşen bir nesnenin hareketini hesaplayabilecekti; bununla birlikte aletlerin işleyişini, sıvıların akışını, gazların genleşmesini, fiziksel, manyetik ve elektrik gücünü, kuşların ve top güllelerinin uçuşunu, bitkilerin ve hayvanların gelişmesini, salgınların yayılış ve azalış hızını, iktisadi büyümeyi ve küçülmeyi de. Matematik rakamların, geometrik biçimlerin, <span style="font-style:italic;">hareketlerin, değişimlerin ve çok boyutlu mekânların</span> bilimi haline gelmişti. (Devlin 2004, s. 22. Vurgu Devlin’e aittir.)</p>
  </blockquote>

  <p><span style="font-weight:bold;">Bireyin biçimlenmesi</span></p>

  <p>Feodalizmden kapitalizme geçişin altyapısına ve sonuçlarına kesinlikle bireyin dönüşümü de dâhildir.</p>

  <p>15. ve 16. yüzyılın edebiyatında, örneğin Rabelais’te olduğu gibi, “kabalıkla” belirlenmiş bir tiple karşılaşıyoruz. Her ne kadar kaba davranış tarzı, o döneme ait bir gelenekse de, aynı zamanda bu bir eleştiriydi de. Yontulmamış hayvani yaşamla, yeni bir disiplin -burada sadece eleştirel açıdan- adına alay edilmektedir.</p>

  <p>O dönemde başlayan düşünsel değişimlerin kökenini Max Weber, Calvincilikte görmektedir. (Weber 1988) Kişilerin vicdani arılıklarına dair kaygıları, onları, vicdanlarındaki dünyanın doğruluğunu kanıtlamaya itmişti. Bunu da, Tanrının seçilmiş kulları olduklarına dair bir kanıtla pekiştirmeyi amaçlamışlardı. 16. yüzyılın Reform Hareketi, insanın bu yöndeki düşüncesini teşvik ederek, onun gelişmesinin altyapısına önemli katkıda bulunmuştu. Sonradan, kapitalizm hâkim hale geldikten sonra dini motivasyon, “mal dürtüsüyle” yer değiştirmişti.</p>

  <p>Max Weber’in açıklamasının zayıf tarafı, onun arzın sınırlandırılmasına ilişkin olanıdır. Calvinist girişimciler üretir ve ticaret yaparlardı. Ancak onlar mallarını aynı zamanda satmak zorundadırlar. Peki kime? Ticari kapitalizm döneminde çok sayıda gösterişe yönelik ürün ihtiyaçtan fazlasıyla üretilip satılıyordu. Calvinistlerin kendilerini sadece kitlelerin ihtiyacı olan tahıl ve bez ticaretiyle sınırladıkları görülmemiştir. Demek ki onlar gösterişe yönelik içerikli ürünlerin ticaretini de yapıyorlardı. (Karş. Sombart 1986; Schama 1988)</p>

  <p>Norbert Elias, “Uygarlık Süreci Üzerine” başlıklı kitabında, bazı kurum ve yapıların sorumluluk ve bencillik gibi yeni bir kültüre yol açtığını belirtiyor. Bunun başlangıcı kuşkusuz, sonradan burjuva toplumuna da yansıtılmış olan saray personelinin öz bilincidir. Disiplini öğreten kurumların başında ise devlet gelir. (Elias 2001)</p>

  <p>Burada sorulması gereken, Elias’ın uygarlığın oluşum sürecinde zorun -örneğin işkence ve bunun insanın oluşumundaki yıkıcı etkisi- rolünü yeterince dikkate alıp almadığıdır.</p>

  <p>Sonuçta Michel Foucault, bu baskıların içselleştirilmesinin sonuçlarını inceledi: Bu sürecin sonunda insan, kendisinden yapması istenilen şeyleri, biçimsel açıdan dışarıdan bir baskıyla değil de, sanki kendi iradesiyle yapıyormuş gibi bir bilinç edinmektedir. (Foucault 1969; Foucault 1976; Foucault 1978, Foucault 1983; Foucault 2002)</p>

  <p>Bu üç gelişim sürecinde hem içerik hem de zamansal açıdan aynı olgu söz konusu değildir.</p>

  <p>Elias'a göre “uygarlık süreci” 13. yüzyılda başladı ve 14. yüzyıldan sonra da hızlandı. Devlet ve toplum aracılığıyla yürütülen öz eğitim bunun esasını oluşturuyordu.</p>

  <p>Weber’in söz konusu ettiği Protestan ahlakıyla kapitalist ruhun ilişkisi, 16. yüzyıldan sonraki süreç için geçerlidir. Kiliseler, tarikatlar ve şahsi vicdanlar burada tayin edici bir rol oynamışlardı.</p>

  <p>Foucault'un bahsettiği süreç, bu bölümün sonundaki dönemden, yani geçiş aşamasının hemen ardından (1500-tahminen 1780) önem kazanmaktadır; 1770- 1820 yılları arasında insanlar, Özellikle de bilimsel bir gücün etkisi altına girmişlerdi ve bu süreç, 20. yüzyılda bile devam etmişti.</p>

  <p>Bu düşünceler ışığında işkencenin 18. yüzyılın sonundan itibaren birçok ülkede -Prusya'da, Sachsen-Weimar ve devrim nedeniyle Fransa'da- birden son bulmasını da analiz etmek gerekir: biçimlenme şimdi başka araçlarla devam etmektedir, ama geçmiş dönemin aşırı baskı yöntemlerinin sonucunda.)</p>

  <p><span style="font-weight:bold;">Mutlakiyetçilik</span></p>

  <blockquote style="margin: 0 0 0 40px; border: none; padding: 0px;">
    <p>Buraya kadar açıklanmış olan bu süreç, yani insanların biçimlendirilmesi ve Avrupa'nın yayılması, mutlakiyetçilik biçimindeki modern devlet yapısı oluşmadan gerçekleşemezdi. (Anderson 1979)</p>
  </blockquote>

  <p>Bu feodalizm altında gerçekleşemedi, çünkü;</p>

  <ol>
    <li>feodalizm, yeni gelişmeler ışığında istenilen şartları, yani dış bağlantılara sahip olmaması ve<br /></li>

    <li>iç çatışmalar nedeniyle yerine getiremedi.<br />

      <ol>
        <li>İngiltere ve Fransa kraliyetleri ve soyluları arasında süren yüz yıllık savaş (1339-1453), her iki devleti de merkezileşmeye zorlamıştı, çünkü askeri olanakların da merkezileşmesi gerekiyordu. Bu savaşların finanse edilebilmesi için büyük borçların yapılması gerekiyordu. Borçların karşılığında da alacaklılara, krala ödenmesi gereken vergilere, borçlar bitene kadar el koyma hakkı tanınmıştı. Bu da modern vergilerin başlangıcı oluşturuyordu. İberya Yarımadası’nda, Kuzey Afrikalı Araplara karşı savaşan Aragon, Kastilya ve Portekiz de bir öncekilere benzer koşullarda güçlü bir ordu ve devlet kurmak zorunda kalmıştı.</li>

        <li>Bütün Avrupa'da aynı anda soyluların gelirlerinin azalması, onları köylüler ve kentler üzerine iktisadi baskı kurmaya yöneltmişti. Ancak soyluların, ademî merkeziyetçi güçleriyle bunu başarmaları mümkün görünmüyordu. Bunu ancak merkezi bir devlet yapısı inşa ederek; İberya Yarımadasında, İngiltere'de, Fransa'da büyük bir alana yayılmış imparatorluk olarak, Almanya'da ise prensler birliği şeklinde örgütlenerek başarmışlardı. Köylüler ve kentler üzerindeki etkisini artırmak için soylular, ellerindeki ademî merkezi yetkilerini kraliyet tacına devretmişlerdi. Tabii ki bu her zaman gönüllü olmuyordu, bazen de kralın silahlı gücüyle gerçekleşiyordu (örneğin Fransa'da Fronde ayaklanmasının [1648-1653] kanla bastırılması gibi). Bundan sonradır ki soylular, saray soyluları olarak devletin tepesinde yer edindiler.</li>
      </ol>
    </li>
  </ol>

  <p>“Mutlakiyetçilik” (absolutismus) kavramı, kralların "legibus absolutus” (yasalar üzerinde mutlak hâkim) olmasından gelmektedir.</p>

  <p>Mutlakiyetçi devletin en önemli Özelliği, yürütmenin merkezileşmiş ve silah tekeline sahip olmasıydı. Giderleri ise vergilerle karşılanırdı ki bunların toplanması için hem karmaşık hem de merkezi bir yönetim yapısı oluşturulmuştu. Ek gelirlerse Reform hareketine destek veren prenslerin bölgelerinden elde edilmişti, çünkü burada kilisenin mallarına el konulmuştu.</p>

  <p>Mutlakiyetçilik, geniş bir alana yayılmış soyluların elindeki yetkileri de kullanan bir devlet biçimiydi. Böylece ilk kez sınırları belli bir ülke ve bu ülke sınırlarına hükmeden bir devlet ve devletin de bir halkı (krala bağlı bir halk) yaratılmıştı.</p>

  <p>Üç alanda birlik:</p>

  <p>1.Egemenlik</p>

  <p>2.Sınır-coğrafya</p>

  <p>3.Halk-ulus,</p>

  <p>Ki üçüncü şık, yani aynı dinden olmak (1555 yılında Almanya'da, Augsburg kentinde ilan edilen “Din ve Toprak Barışı"na göre “cuius regio, eius religio” (“bölgenin sahibi kimse din de onundur” ilkesi) şeklinde de anlaşıldı. Bu Reform hareketinden bu yana tabii bir durum değildi, fakat devletin zoruyla gerçekleşmişti. Bununla birlikte devlet yasaları, bugüne kadar dini bir azınlık olan Yahudilerin baskı altına alınmasını da zorlaştırmıştı. Yahudiler 15. yüzyılda, İspanya’da büyük bir katliamla karşı karşıya kalmışlardı. Gerçi Polonya’da, mutlakiyetçi bir devlet kurulamadı, ama soyluların yönettiği bir soylular cumhuriyeti kurulmuştu; buna rağmen Polonya’daki Yahudiler merkezi devletten baskı görmemişlerdi.</p>

  <p>Devlet gücü, ancak yüksek oranda vergi gelirleriyle ayakta kalabilirdi, bunun için de devlet, ticari gelirlerin artmasını teşvik etmişti. Gümrükler, kıymetli madenlerin yurtdışına çıkışını engellemek için ithalata karşı sıkı sıkıya korunmuştu. İktisadi açıdan iç pazarın canlanmasını arzulayan mutlakiyetçi devlet, daha fazla vergi toplamak için, fetih siyaseti uyguluyordu. Mutlakiyetçiliğin iç pazara yönelik iktisadi politikasının adı da -tarihte ilk kez kendi içinde bütünlüklü bir iktisadi teori olarak- merkantilizmdi. (Hofmann 1979, s. 20-32) Mutlak gücün “egemenliğini” ise (bunlar egemenlik derken bir kralın egemenliğini kastetmiyorlardı) Jean Bodin (Bodin 1962) ve Thomas Hobbes teorize etmişlerdi. (Hobbes 1966)</p>

  <p>Tartışmasız bir şekilde, mutlakiyetçilik, feodalizmden kapitalizme geçişin ifadesiydi. Ancak bundan bu geçişin zorunlu bir evresi olduğu sonucu çıkarılmamalıdır. Ancak kentlerin, zanaatkarların, yayıncılığın, atölyelerin, deniz aşırı ticaretin, modern bilimin ve insanın biçimlenmesi açısından daha önceki sosyal yapıdan farklılıklar gösteriyordu: Bu gelişme faydalıydı, ancak kapitalizmin ortaya çıkmasını sağlayacak zorunlu şartları yaratmıyordu. Ne var ki bu ampirik gelişmeler olmasaydı, kapitalizm bugün tanıdığımız anlamda bir gelişme olanağı bulamazdı. (Başka bir zeminde başka bir ara aşamanın olup olmayacağı tartışmasını ise bir kenara bırakıyoruz. Tarihsel açıdan sadece spesifik koşullarda oluşmuş bu ara aşama oluşmuştu.)</p>

  <p>Belki de mutlakiyetçilikle birlikte gelişmeler farklı bir seyir izlemişti. Göze çarpan şu ki 16. ve 17. yüzyılın öncü ticaretçi kapitalist ülkeleri -Hollanda ve Büyük Britanya- ve büyük sanayi devrimini gerçekleştiren Büyük Britanya, mutlakiyetçilikle yönetilmediler. Buna rağmen mutlakiyetçi devletin önemli bir yönetme ilkesini, toplumu ve devleti ayrı tutma ilkesini devralmışlardı; gerçi yürütmenin gücü, toplumu kapitalist bir sisteme doğru sevk etmeye yetecek güçteydi, tıpkı Çin'de ve Japonya’da olduğu gibi, ancak bu gelişmeyi frenleyecek kadar gücünün olmadığı da ortaya çıktı.</p>

  <p>18. yüzyıldan sonra devlet, gelecek kuşakların eğitilmesi ve disipline edilmesi için okula gitme zorunluluğu getirmişti; bunu başarıyla uygulamak için de» çok cüzi miktarda bir bütçe ayırmış olmasına rağmen, yetişmiş personel ve binalar hazırlamıştı; bu da devletin elde ettiği gelirlerin ve kaynakların bir kısmının buraya ayrılması demekti.</p>

  <p>Devlet, okul sisteminin dışında ve belki de bundan daha fazlasını, yollara, orduya, üniversitelere, güvenlik örgütlerine, devletin altyapısına ve ayrıca posta kurumuna (16. yüzyıldan bu yana), mektup, paket ve insan taşımacılığına ayırdı. Katolik ülkelerde okullar kiliseye bırakılmıştı.</p>

  <p><span style="font-weight:bold;">Askeri devrim</span></p>

  <p>Aynı ilerleme 14. ve 15. yüzyılda (Parker 1990; Zinn 1989) ateşli silahlar alanında da, Örneğin İngiltere ve Fransa arasında yaşanan yüz yıllık savaşta da görülmüştü. Bu ilerleme, somut tarihsel kapitalizmin gelişmesi üzerinde şöyle bir etkide bulunmuştu:</p>

  <ul>
    <li>Mutlakiyetçilikle yönetilen ülkelerde krallar, soyluları ve kentleri baskı altında tutacak araçlara sahiplerdi.<br /></li>

    <li>Avrupa'nın dünya fethi’nde ve ticari yolların güvenliğinin sağlanmasında ve özellikle İngiltere ve Hollanda, kendi çıkarlarını korumak için ateşli toplara başvuruyordu.<br /></li>

    <li>Topçu sınıfı, modern korunma tedbirleri ve profesyonel ordu için, büyük miktarda paralara ihtiyaç duyuyordu. Bunun için devletler, devlet tahvilleri satarak ve bunun karşılığında alacaklılara vergi gelirlerini güvence olarak sunuyorlardı. Savaş her şeyin anası değildir, ancak devlet tahvillerinin, modern vergilerin ve yasal finans kurumlarının yaratıcısıydı.<br /></li>
  </ul>

  <p>Şüphesiz bu gelişmeler, kapitalizmin gelişmesine yol açan bir biçimde seyretti; etkisi ise bugüne kadar devam etmişti. Buradaki gelişme -mutlakiyetçilikte olduğu gibi- tıpkı tarihsel bir buluntu gibi temel süreci belirleyen (kapitalizme geçiş) bir faktör değil de, daha çok belli bir oranda, ancak tarihsel olarak bir kez ortaya çıktıktan sonra gelişmeyi birlikte belirledi.</p>

  <p><span style="font-weight:bold;">“Tarımsal devrimler”</span></p>

  <p>Dağıtımı ticaret sermayesi tarafından yapılan tarım dışı ürünlerin artan üretimi ve ardından baş gösteren sanayi devrimi, tarımsal ürünlere yönelik, üç parçalı ekme yöntemine geçtikten sonrakiyle kıyaslanamayacak kadar büyük bir talep yarattı. Bunun ortaya çıkmasının üç ana nedeni vardı:</p>

  <ol>
    <li>Ekilebilir arazilerin yanı sıra meraların da daha etkin bir şekilde kullanılması. Hayvanların yem ihtiyacı esas olarak meraların işlenmesiyle elde edilmeye başlanmıştı.<br /></li>

    <li>Nadasa bırakma yöntemi oldukça ileriye atıldı; üçüncü ve hatta dördüncü yıla kadar uzatıldı. Böylece işlenebilen toprağın miktarı da çoğaltılmış oldu. Bunu yapabilmek için önce hayvancılık geliştirildi ve ardından da arazide yeni gübreleme yöntemleri uygulandı.<br /></li>

    <li>Üç parçalı ekme yöntemi niteliksel olarak geliştirildi. Örneğin nadasa bırakılan toprak, aynı zamanda gübre işlevi görecek yem-bitkisiyle kaplanarak verimli halegetirilmişti. Böylece hem hayvanlar daha iyi yemleniyordu hem de toprağa düşen yem-bitkisi, örneğin yonca vs. toprağın -buğday vs. ekildiğinde- daha verimli olmasını sağlıyordu.<br /></li>

    <li>Tarım arazilerinde uygulanan en verimli yöntemse, ki 18. yüzyıla kadar uygulanmıştı, toprağı farklı ürünlerle değerlendirmekti. Bu yönteme göre arazi nadasa bırakılmaz ve bunun yerine bir dönem tahıl, sonrakinde de köklerinden yararlanılan herhangi bir kökgil (şeker pancarı ve sonradan patates) ekilirdi. Doğal meralar yerine, yemlik olarak hazırlanmış özel meralar yaratılmıştı. Özellikle köyün ortak malı olan meraların yanı sıra özel şahıslara ait meralar da verimliliği artırıyordu.<br /></li>
  </ol>

  <p>Bundan böyle tarım alanları, bilimin alanlarına (ziraat okulları) dönüştü. Fizyokratlar Okulu<a href="../Text/Notlar.xhtml#nn24" id="n24"><sup>24</sup></a>, tarım emeğini bütün zenginliğin kaynağı olarak görüyordu. Tarımdaki ürün verimliliği dünya ticaretini yaratmıyordu, aksine gelişen dünya ticareti tarımın bölgesel yapısındaki değişikliği zorunlu kılıyordu. Sonradan Johann Heinrich von Thünen (1783-1850) tarafından keşfedilen tarımsal “çemberler”, tarım dışı üretimde uzmanlaşan -Flandern- üretim merkezlerinin -16. ve 18. yüzyıllar- çevresini oluşturuyordu:</p>

  <ol>
    <li>Merkezi bölgeler. Bu bölgeler özellikle Hollanda (Flandern dâhildir) idi.<br /></li>

    <li>Kuzey Denizi kıyısında yoğunlaşmış mandıralar. Buna bir de Holstein’daki yem bölgelerini eklemek gerekir. Bu bölge tamamen tahıl ve yem deposu alanında uzmanlaşmıştı. Toprağa bir dönem yem bitkisi, bir dönem sonra da tahıl ekiliyordu.<br /></li>

    <li>Tahıl bölgeleri. Bu bölgeler özellikle Almanya ve Polonya’nın ihtiyaç duyduğu tahılı üretiyordu.<br /></li>

    <li>Et üretimi için gerekli olan otlaklar: Jütland, Danimarka Adaları, Schonen ve hatta Rusya'nın bir bölümü.<br /></li>

    <li>Şeker, pamuk, kahve, çay ve kakao ihtiyacı ise Amerika, Hindistan ve Hint Adaları’ndan karşılanıyordu.<br /></li>
  </ol>

  <p><br /></p>

  <blockquote style="margin: 0 0 0 40px; border: none; padding: 0px;">
    <p>O dönemde dünyanın “metropol” ülkesi olan Hollanda, ham madde ihtiyacını temin ettiği şirketlere, Kuzey-Batı Avrupa pazarlarının ihtiyacına uygun üretim yapıları oluşturmalarını dayatıyordu. Onlarla, Doğu Denizi havzası ülkeleri arasındaki ilişki neredeyse bir sömürge ilişkisine bürünmüştü. (Kriedte 1980, s. 39; deniz aşırı ülkelerin önemine ilişkin bkz. Hobsbawm 1997 I, s. 26)</p>
  </blockquote>

  <p>Tarımın bu şartlardaki dönüşümü için bazı yasal tedbirler alınmıştı:</p>

  <ul>
    <li>Almanya topraklarında Elbenin doğusunda 1500’lü yıllardan sonra “ikinci serflik” dönemi başlamıştı. Özgür köylüler, büyük toprak sahiplerinin ihracat için öngördükleri tahılları üreten tarım emekçilerine dönüşmüşlerdi.<br /></li>

    <li>1470 yılından itibaren “çitlerle çevrilen” meralara el konmuştu: Soylular, o güne kadar köylülerin ortak malı olan köy meralarını mülklerine geçirerek bunları, büyük şirket sahiplerine, koyun yünü ve tahıl üretmek için kiralıyorlardı. Böylece özgür köylüler, topraklarını kaybettikten sonra geçimlerini sağlayamayacak duruma düşüyordu; bunların bir kısmı soylulara bağımlı tarım işçilerine dönüşmüştü.<br /></li>
  </ul>

  <p>Bu süreç tahminen 1600'lü yıllara kadar sürmüştü; 17. yüzyılda biraz duraksamış, ancak 18. yüzyılda yeniden canlanmıştı. Bu süreç devletin büyük baskıyla yürütülmüştü. Ekonomik anlamda hiçbir yatırım yapılmadan, hem burada hem de Orta Amerika’nın talan edilmesi sürecinde büyük miktarda bir sermaye birikimi yaratılmıştı. Bu süreci Kari Marx, “ilk birikim” olarak adlandırmıştı. (Marx 1975, s. 741-802)</p>

  <p>Daha 17. yüzyıldan itibaren Büyük Britanya’yı, tarım alanında kapitalistleşmiş bir toplum -üç sınıflı- olarak görebiliriz: toprak ağaları (Landlords), kiracılar (middle class) ve ücretli emekçiler. Toprak ağaları kira (rant), kiracılar kâr, işçiler de ücret alıyorlardı.</p>

  <p>Deniz aşırı ülkelerdeyse kölelerin çalıştırıldığı tarım plantasyonları oluşmuştu.</p>

  <p><span style="font-weight:bold;">Roma Hukuku</span></p>

  <p>Roma hukukunun oluşmasında en Önemli unsurlar, yaygın ve farklılaşmış özel mülkiyet ve toplumdan ayrışmış devlet yapısıydı; bu hukukun alınabilmesi için özel ve devlet hukukunun biçimi korunmalı, ancak içeriği tümden yeniden doldurulmalıydı.</p>

  <p><span style="font-weight:bold;font-style:italic;">Karşıt hareketler</span></p>

  <p>Feodalizmin dönüşümü, ona karşı direnişi de birlikte getirdi; Hatta Fernand Braudel bunu “devrim ve sınıf mücadeleleri” olarak adlandırdı. (Braudel 1990 II, s. 546-556)</p>

  <p>Fransa'da 1358 yılındaki (Jaquerie) ile İngiltere'de 1381 yılındaki köylü ayaklanmaları bunların sadece ikisidir. Bu ayaklanmalarla köylüler, haklarının kısıtlanmasına itiraz etmişlerdi. Bu sorunlar Thüringen'de, Odenwald'ta ve Yukarı Almanya'da 1525 yılındaki büyük köylü ayaklanmalarına neden olmuştu. Feodalizm döneminde başlayan bu hareket, yeni bir toplumsal düzen için savaşmıyordu, ancak mevcut düzen içinde (Almanya'da kiler “<span style="font-style:italic;">eski iyi haklar"</span>ını istiyorlardı) daha fazla hak istiyorlardı.<a href="../Text/Notlar.xhtml#nn25" id="n25"><sup>25</sup></a> Aynı kategoride sayabileceğimiz birçok köylü ayaklanması Rusya'da da ortaya çıkmıştı. <span style="font-style:italic;">“Pugaçev’in önderlik ettiği halk ayaklanması (1774-1775), ardı ardına patlak veren ayaklanmalardan en trajik olanıydı</span>”. (Braudel 1990 III, s. 500) 18. yüzyıl Hindistan'ı içinse şu saptama yapılıyordu: “<span style="font-style:italic;">Köylü ayaklanmalarının ardı arkası bir türlü kesilmiyor"</span> (Age. s. 563)</p>

  <p>Kentli işçi ve kalfaların, 14. yüzyılda dokuma atölye merkezlerinde başlattıkları ayaklanmalarınsa başka bir karakteri vardı; Özellikle de Flandern’de (Gent’te 1280, Braudel 1990 II, s. 556), Güney İngiltere ve Floransa'da. Bu hareketler daha o zamandan, kapitalizmin ilk biçimine karşı ayaklanmışlardı. 1378 yılında, Floransa'nın dokuma fabrikalarındaki “Ciompi ayaklanması” bunların en ünlülerindendir. (Piper 2000)</p>

  <p>Lyon’da 16. yüzyılda matbaacılar (Braudel 1990 II, s. 550 vd.), Leiden’de dokuma işçileri, <span style="font-style: italic;">"1619, 1637, 1644, 1648, 1700 ve 1701"</span>yılında ayaklanmışlardı. Sarum’da (İngiltere’deki Wiltshire ve Rristol yakınlarında) 1738 yılında dokuma işçileri ayaklanmışlardı. (Age. s. 555)<br /></p>

  <p>Seylanlı köylülerle Java’daki Çinli şeker işçileri, Hollanda’nın ticaret sermayesiyle kurulmuş Doğu Hint Şirketfne karşı ayaklanmışlardı. (Braudel 1990 III, s. 240 vd.) Kastilya’daki kentlilerin “Comuneros” ayaklanmasının hedefinde ise bu kez Habsburgerli hanedanlar vardı. (Haliczer 1981)</p>

  <p>Braudel’e göre feodalizmden kapitalizme geçiş aşamasında araştırılabilenin çok çok ötesinde büyük halk ayaklanmaları baş gösterdi. Aquitanya bölgesinde 1590 ila 1715 arasında 500’ün üzerinde köylü ayaklanması görülmüştü.</p>

  <blockquote style="margin: 0 0 0 40px; border: none; padding: 0px;">
    <p>1301-1550 yılları arasında 100 Alman kentinde baş gösteren silahlı köylü ayaklanmasının sayısı 200’ün üzerindedir. Lyon’da, sadece 357 yıl içinde, yani 1173 ila 1530 yılları arasında 126 kez (bir başka ifadeyle her üç yılda bir) kanlı çarpışmalar yaşanmıştır. (Braudel 1990II, s. 546)</p>
  </blockquote>
</body>
</html>
