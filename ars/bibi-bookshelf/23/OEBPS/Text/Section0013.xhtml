<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 style="text-align: center;">5 </h2>

  <h2 style="text-align: center;">ÖRGÜTLENMİŞ KAPİTALİZM VE EMPERYALİZM</h2>

  <h4 class="sigil_not_in_toc" style="text-align: center;">(1873-1914)</h4>

  <p><i><br /></i></p>

  <p><i><b>Büyük Depresyon ve ekonomik dalgalanmalar</b></i></p>

  <p>1873 yılındaki krizle birlikte Büyük Britanya, Orta ve Batı Avrupa'daki sanayi devrimi de tamamlanmış oldu. Bununla birlikte kapitalist toplumlar, ekonomik büyümenin yavaşladığı, sert bir inişe sahip, yükselişi ağırdan alan bir döneme, yani büyük depresyona (1895'e kadar) girmişlerdi. (Rosenberg 1967) Çağdaşları değil, fakat sonraki analizciler bu gelişmelerden hareketle periyotları aşan “ekonomik dalgalanmalar” hakkındaki gerçekleri, yani uzun dalgaları keşfetmişlerdi.</p>

  <p>1873 yılındaki krizin ve büyük depresyonun sonucunda demir yolları mali piyasası büyük bir yıkıma uğradı ve bu da demir yolu işletmeciliğinin, “stratejik nakliyat sektörü” olarak yolun sonuna geldiğini göstermiş oldu. (H.-U, Wehler) Bu sonuçtan en çok madencilik sektörü etkilenmişti. Ulaşım yollarının (demiryolu ve buharlı gemiler) iyileştirilmesiyle birlikte tahıl üretimi de keskin bir rekabet baskısı yaşamıştı. Devam eden depresyonun uzun vadeli etkisiyle uzun süreli fiyat düşüşleri görülmüştü (Deflasyon).</p>

  <p><span style="font-style:italic;"><b>Maddi altyapı</b></span></p>

  <p>Nasıl ki pamuk, sanayi devriminin birinci döneminin maddi altyapısını oluşturmuşsa, ikinci döneminin maddi altyapısını da kömür ve demir oluşturuyordu; böylece kapitalizmin 1873 yılından itibaren başlayan ana aşamasının maddi altyapısını da bu kez kömür ve çelik oluşturmuştu. 1900 yılından sonra da bu altyapı, elektrik ve kimya endüstrisiyle öylesine genişledi ki artık elektrik sektörü, çoğunlukla kömürle işletiliyordu.</p>

  <p>Genel olarak, yeni bir yapının oluşturulmadığını, fakat mevcut yapının geliştirildiğini varsayabiliriz. Tonlarca pamuk işlenmeye devam ediyordu, ancak bu iş yeni makinelerle yapılmaya başlanmıştı. Bu dönemde bir ulusal ekonominin gücünü gösteren merkezi kriter, onun yeni teknolojiyle (Bessemer Birne, Thomas yöntemi ve Siemens-Martin-Hochofen)<a href="../Text/Notlar.xhtml#nn37" id="n37"><sup>37</sup></a> işlemekte olduğu çelik miktarıyla ölçülüyordu.</p>

  <p>Kimya sektörü de patlayıcı, yapay boya, suni gübre ve farmatik ürünler üretiyordu. Ayrıca kısa bir süre içinde çok önemli bir rol oynayacak olan bir başka madde de işlenmeye başlanmıştı: petrol. Bunlara bir de tıp alanındaki (difteri ve tüberküloza karşı geliştirilmiş ilaçlar)büyük gelişmeleri de eklemek gerekir.</p>

  <p>Justus Liebig (1803-1873) tarafından geliştirilen tarımsal kimya, tarım alanındaki üretimi o kadar geliştirmişti ki Makus un sanayi ülkeleri için öngördüğü besin kaynaklan ile nüfus artışı arasındaki orantısızlık teorisi, geçerliliğini kaybetmişti. Bu arada beslenme ürünleri endüstrisinin (Örneğin et ürünleri alanı) bir başka alanındaki bilimsel bir gelişmeyse, esas olarak çok miktarda et ürünlerinin tüketildiği ABD'de (D’Eramo 1992, s. 40-49), henüz proto-teknolojik bir aşamada bulunuyordu.</p>

  <p>Daha önceden de olduğu gibi inşaat sektörü, devletin de yüklü siparişleriyle (kurum binaları, okullar, askerî garnizonlar ve hapishaneler) birlikte adeta patlama içindeydi. İnsan ve mal taşımacılığı esas olarak hâlâ demir yoluyla yapılıyordu; bilgi ise henüz yeni keşfedilmiş olan ve esas olarak, devletin, ordunun ve birkaç seçkin ailenin kullanımıyla sınırlı olan bir aletle, telefonla iletiliyordu. Telgraf, esas olarak basın yayın organları ile birkaç büyük şirket tarafından kullanılıyordu. Gramofon, film ve uçak ise ne kitleler tarafından kullanılıyordu ne de bunlara yönelik herhangi anlamlı bir talep vardı; bunlar o gün açısından sadece aşırı lüks tüketim araçlarıydı.</p>

  <p>Kapitalizmin altyapısının gelişmesi konusunda ABD, artık öncü bir konuma yükselmişti: Avrupa'da henüz proto aşamasında olan teknolojiler, çoğunlukla orada endüstriyel kullanıma geçmişti bile. Bu özellikle de üretim süreçlerinin küçük birimlere bölündüğü Taylor-yönetimi için geçerlidir; ilk kez et ürünleri üretimini verimli hale getirmek için Şikago'da üretim bandı (D'Eramo 1992) geliştirildi; 18. yüzyılın sonlarında Amerikalı Oliver Evans tarafından henüz bir proto-teknoloji olarak değirmende kullanılan akan bant sistemi (Hobsbawm 1997 I, s. 211), sonradan elektrikle birlikte otomobilin (1908'de Henry Ford "T-Model''i kitlesel olarak üretecekti) kitlesel üretiminde kullanılacaktı. Gerçi Avrupa'da elektrik üretimine 19. yüzyılın sonlarında başlanmıştı, ancak bunun tam kullanımı ancak bir sonraki yüzyılı bulacaktı. Burada sadece, bu işe çok Önceleri girişmiş olan İsviçre bir istisnayı oluşturuyordu.</p>

  <p>Almanya'da devletin, doğa bilimleriyle teknolojik alandaki temel bilimlerin araştırılmasına (özel sektörün mali desteğini alan Kaiser-Wilhelm Topluluğu'nun kuruluşu, üniversitelerin ve teknik okullarının kuruluşu) yönelik özel gayreti, yeni kapitalizmin altyapısının geliştirilmesinde özel bir yer edinmişti. Almanya'da istekle çalışmayan Albert Einstein bile Berlin'in ona önerdiği çalışma şartlarına sırtını dönememiş ve İsviçre'den Prusya'ya taşınmıştı. Onun fizik dünyasının bakış açısını devrimcileştiren önerileri ve özellikle de başlangıcı (Boltzmann, Rutherford) 1914 yılına kadar geriye giden, ancak sonraki dönemde kapitalizmin gelişmesine büyük bir etkide bulunacak atom fiziği, proto-teknoloji olarak görülmelidir. Radyoaktif ışınlarla (röntgen), radyo dalgalarının bulunuşu da o gün açısından kitlesel kullanıma açılmamış proto-teknolojik gelişmelerdi.</p>

  <p>Toplam olarak varlığı görülen sanayi alanları şunlardı: birinci sanayi devriminden bu yana süren sektörler,</p>

  <p>1.Tekstil endüstrisi,</p>

  <p>ve sanayi devriminin ikinci aşamasındaysa;</p>

  <p>2. Madencilik,</p>

  <p>3. Makine endüstrisi,</p>

  <p>4. İnşaat endüstrisi,</p>

  <p>Ve yeni organik kapitalizmdeki endüstriler:</p>

  <p>5. Kimya endüstrisi ve</p>

  <p>6. Elektro endüstrisi.</p>

  <p><span style="font-style:italic;"><b>Kapitalizmin örgütlenmesi</b></span></p>

  <p>Kapitalizm büyük depresyondan, başkalaşmış olarak çıktı. On yıl sonra onun aldığı biçimi Rudolf Hilferding keşfedecektir: "örgütlenmiş kapitalizm” (Hilferding 1982). Yani hem sermaye hem de işgücü örgütlenmektedir.</p>

  <p>Açıklamaya önce sermayenin örgütlenmesiyle başlayalım.</p>

  <p>Bu sürecin nasıl yürüdüğünü Marx'ın "Kapitalinin birinci cildindeki bazı kavramlarla, her ne kadar o, örgütlenmiş değil, rekabetçi kapitalizme ait verileri kullanmış olsa da, açıklayabiliriz.</p>

  <p>Sanayi devrimi büyük oranda sermayenin birikimiyle belirlenmişti. Marx bununla, o güne kadar kapitalist olmayan bir tarzda kullanılmış olan işgücünün, ham maddenin ve sermaye araçlarının, kapitalist üretimin girdabına çekilmesini anlıyordu. (Marx 1975, s. 653 vd.) Şimdi bu bazı ülkelerde merkezileşerek tamamlanıyordu: mevcut olan sermayenin birleşmesi. (Age., s. 653-657) Buna bir de yoğunlaşmanın bir başka biçimi daha eklenmektedir: Bugüne kadar kapitalist anlamda kullanılmayan mali araçlar, büyük kapitalist anonim şirketlerin hisse senetlerine yatırılıyordu. Gerçi bu türden birliktelikler, geç ortaçağın ve erken yeniçağın ticaret toplumlarında da görülmekteydi, ancak şimdi bu, devasa boyutlarda ortaya çıkıyordu; örneğin küçük miktardaki paralar toplanıyor ve bunlar, endüstri kapitalizmin yeni şartlarında değerlendiriliyordu.</p>

  <p>Sermayenin örgütlenmesi:</p>

  <ol>
    <li>Sermayenin kendi kendisini Örgütlemesi;<br /></li>

    <li>Bu örgütlenmenin devlet tarafından örgütlenmesi.<br /></li>
  </ol>

  <p>Sermayenin yeni örgütlenmesi, merkezinde tekelleşmenin bulunduğu karteller ve tröstler üzerinden yürütülüyordu. Böylece rekabetin yanı sıra, kapitalizmin geçmişte eleştirilen üretim ve dağıtımdaki "anarşik" yanı, denetim altına alınmış oluyordu.</p>

  <p>ABD ve Avrupa'daki yoğunlaşma süreçleri birbirinden farklıydı. ABD'deki yoğunlaşma dikeydi ve tröstler üzerinden yürütülüyordu: Üretimin tek bir noktada derinleştirilmesinin yanı sıra dağıtım, esas olarak tek elde toplanıyordu. Kıta Avrupa’sındaki yoğunlaşma ise yataydı; üretimdeki katkı oranı eşit olan sanayi dalları tek elde toplanıyordu. (Arrighi 1996, s. 286 vd.)</p>

  <p>Tekelleşme ilk Önce maden sektöründe yürütülmüştü. Yüzyıl dönemecinden itibaren sanayide sağlam bir zemin kazanan elektro endüstrisi, oligopol (büyük birkaç şirket) bir yapıya sahipti (Almanya'da AEG ve Siemens). Aynı şekilde “yeni” olan kimya endüstrisinde tekelleşme, 1. Dünya Savaşında başlamıştı. Yoğunlaşma bankaları da sarmaya başlamıştı. Bankalar hisse senetleri satışları, krediler ve mütevelli heyetlerindeki katılımlarıyla -aynı şekilde yoğunlaşan-sanayi sermayesi üzerindeki etkilerini genişletmekteydiler. Bu yoğunlaşmanın ardından ortaya çıkan yeni sermaye tipini Hilferding şu şekilde kavramlaştınyor:</p>

  <blockquote style="margin: 0 0 0 40px; border: none; padding: 0px;">
    <p>Ben bunu banka sermayesi yani para biçimindeki sermaye olarak adlandırıyorum; bu gerçek anlamda sanayi sermayesine dönüşmüş olan finans kapitaldir. (Hilferding 1947, s. 305, Altını Hilferding çizmiş.)</p>
  </blockquote>

  <p>Tekelleşme, 1870’lerden sonra gerçekleştiği yerlerdeki devletler tarafından korumacı gümrük tedbirleriyle desteklenmişti.Gümrükler tahıla da uygulanmıştı. Devletin etkin müdahaleleri, esas olarak işveren kuruluşlarının (tarım alanındaki girişimci örgütlenmelerine) yararına yönelikti.</p>

  <p>Burada sermayenin örgütlenmesine yönelik açıklamalar Öncelikle ABD ve Orta ve Batı Avrupa'daki gelişmeler için geçerlidir. Sanayi devrimi dönemindeki gibi sadece bir değil, fakat beş çeşit sermaye tipi görülmekteydi:</p>

  <ol>
    <li>ABD'deki tekelleşme, devlet tarafından desteklenmemiş, aksine zaman zaman (Başkan Roosevelt’in ileri döneminde, 1901-1909) devletin yasaklamalarıyla (fiyat kontrolüne karşı mücadele, tüketiciyi koruma önlemleri ve tek tük olmakla birlikte şirketlerin özerkleşmesini teşvik etme) karşılaşmıştı (Karş. Pringle 1984, s. 290-313).<br /></li>

    <li>Batı ve Orta Avrupa'daki kapitalist örgütlenmenin tipiyse daha farklıydı; örneğin özellikle Almanya'da sanayinin üzerinde büyük toprak sahiplerinin etkisi çok büyüktü.<br /></li>

    <li>Büyük Britanya ise tekelleşmemiş ve görece serbest ticaretçi kapitalizm modelini muhafaza etmeye devam etmişti.<br /></li>

    <li>İskandinav ülkelerindeki kapitalist örgütlenmenin tekelleşme oranı çok küçüktü; büyük toprak sahiplerinin etkisi hemen hemen hiç yoktu ve ayrıca hem özgür köylülerin hem de işçi hareketinin siyasi gelişmeler üzerindeki etkisine büyük oranda izin verilmişti.<br /></li>

    <li>Kapitalizmin beşinci tipine ise sonradan sanayileşen ülkeler dâhil edilebilir: Japonya, Rusya ve Latin Amerika. Bu ülkelerin bazılarında, ihtiyaç duyulan sermaye, dış ülkelerden alınan krediler üzerinden sağlanmıştı.<br /></li>

    <li>Tekelci kapitalizm dönemindeki baskın kâr yöntemleri ise artık değer, tekelleşmeyle ve sömürgelerin sömürülmesiyle elde edilen fazladan kârlardı (en son bahsedilen kâr biçimi, daha çok Britanya’daki tekelleşmemiş şirketlerin başvurduğu kâr yöntemiydi).<br /></li>
  </ol>

  <p><span style="font-style:italic;"><b>Emeğin örgütlenmesi</b></span></p>

  <p>Sanayi devrimi dönemindeki kısa soluklu işçi sınıfı hareketinin yerini, sendika ve sosyal demokrat partilerden oluşan sağlam yapılı işçi sınıfı örgütlenmeleri almıştı. Kapitalizm dönemindeki işçi haklarını savunma yöntemlerinin başında, deneme yanılma yöntemi geliyordu ki bu yöntem hâlâ kullanılmaktadır. Ancak Avrupa'da bu yöntem, “işçi sınıfı kapitalizmde kendisine bir yer mi edinmeli, yoksa onu aşmalı mı” tartışmasıyla daha yapısal bir biçime bürünmüştü.</p>

  <p>Bu tartışma içinde iki farklı düzeyi birbirinden ayırmak gerekir:</p>

  <p>Örgütlerin içindeki bu tartışma, 1914 yılına kadar çözülemedi. Tartışmanın merkezinde “devrim mi, reform mu” sorusu bulunuyordu. Genel toplumsal sistem açısından bu tartışmanın sonucu belliydi; bütün işçileri saflarında örgütleyen sendikalar bu alanda tekelleşmişler ve ekonomik haklarının bir kısmını grevler yoluyla kabul ettirmişlerdi. Onlar bu yolla karşıtları olan kapitalistler üzerinde güçlü bir etkide bulunuyorlardı. Aynı anda sosyal demokrat partiler de taleplerini devlete yöneltiyorlardı. Bu talepler çoğunlukla reddediliyordu, ancak bunların bir kısmı dolambaçlı yollardan da olsa uygulamaya sokuluyordu. Örneğin hem sosyal demokratların kitleler üzerindeki etkisini kırmak, hem de üretici bir güç olan işçi sınıfının erken bir zamanda yıpranmasını önlemek için sosyal sigortalar kurumu devreye sokuldu. İşçi örgütlenmesinin bir tekeli haline gelen sendikalar (liberallerin muhafazakar kanadının hemen ve bugün bile karşı koymaya devam ettikleri bir durum), kendileri açısından kapitalist örgütlenmede bir işlev edinmişlerdi. 1900'lerden sonra burjuvazinin küçük bir bölümü, işçi sınıfının siyasi ve toplumsal açıdan kapitalizme entegre edilmesinin zorunlu olduğunu (sosyal liberalizm) savunmaya başlamıştı. Tabii ki bunun da bir bedeli vardı: genel seçme ve seçilme hakkı, özellikle sanayinin örgütlenmesinde işçi sınıfının temsilcilerine söz hakkı verilmesi ve en azından işçilerin bir kesimi için refah düzeyinin yükseltilmesi. Bu taleplerin kabul ettirilmesi veya bu taleplere karşı çıkılması sorunu, 20. yüzyılın başından itibaren işçi sınıfı hareketini belirler hale gelmişti.</p>

  <p>İşçi sınıfı hareketi tarafından dile getirilen talepler, 1914 yılından önce kabul görmedi (Sadece Almanya'da yetişkin erkeklere, o da hükümetin kurulması ve bazı kritik vergilerin kabul edilmesi konusunda yetkilere sahip olmayan parlamentonun üyelerini seçme hakkı tanındı. Eyalet parlamentolarında çoğulcu seçme hakkı bulunmaktaydı; ancak Almanya'daki sanayinin ezici çoğunluğunun merkezileştiği Prusya'da ise hâlâ Üç-Aşamalı-Seçme ve Seçilme Hakkı yürürlükteydi.). Bu nedenle işçi sınıfı kapitalizme entegre edilememişti. Gerçi işçi sınıfı kendi içinde örgütlüydü, ancak devlet ve sermayeyle henüz herhangi bir diyaloga sahip değildi. Sendikalar görüşmelerde, işçilerin temsilcileri olarak kabul edilmiyorlardı. Kurulmuş olan işveren sendikaları ise işçi sendikalarına karşı mücadele etmeyi başat görev olarak saptamıştı. Fransa'da 1899 yılında ilk kez “sosyalist" bir şahsiyet (Alexandre Millerand), hükümette görev alınca, partisi ona destek vermemişti. Bunun üzerine Millerand gibi 1909 yılında başbakan olan Aristide Brian da sosyalist hareketten istifa etmişti. 1912 yılında Avustralya'da -sosyalist olmayan- işçi partisi hükümeti kurulmuştu. (Hobsbawm 1997 III, s. 117) Almanya'nın ise (sosyalistlere karşı yürürlüğe konan) “Sosyalistler Yasası" (1878-1890)ın yürürlükten kaldırılmasına rağmen sosyalistler kovuşturmaya uğramaktaydılar.</p>

  <p>Kapitalizm döneminde iş gücünün örgütlenmesi sadece işçilerle gerçekleştirilmiyordu. Kapitalizmin kendisi de bir yönüyle işgücü örgütlenmesidir; çünkü işgücü için ayrılan sermaye, aynı zamanda işveren-işgücü örgütlenmesini (Marx'ın terminolojisiyle ifade etmek gerekirse: değişir sermaye) de içermektedir; bu yönüyle şirketler, sermayenin örgütlenmesinin bir kısmını oluşturmaktadır. Aslında burada işgücünün iki yönlü örgütlenmesi söz konusudur:</p>

  <ol>
    <li>Girişimci aracılığıyla (Hedefleri: kâr; girişimcinin üretim süreci ve bu sürecin toplumsal ve siyasi koşulları üzerindeki egemenliğinin güvence altına alınması),<br /></li>

    <li>Sendika ve işçi sınıfı partileri aracılığıyla (Hedefleri: yüksek ücret, çalışma saatlerinin azaltılması ve bu hedeflere varabilmek veya sömürüden kurtulabilmek için toplumsal ve siyasi etkinin artırılması).<br /></li>
  </ol>

  <p><span style="font-style:italic;"><b>Toplumsal yapı</b></span></p>

  <p>1847 yılında Britanya'da günlük çalışma sürecisini on saatle sınırlayan yasanın yürürlüğe girmesinden ve Kıta Avrupa’sında, 1848/49 yıllarındaki devrimlerin ardından 80’li yıllardan itibaren günlük çalışma saatinin 8 saate indirilmesi için mücadele eden laik bir işçi sınıfı hareketi oluşmuştu. Büyük depresyonla birlikte ikinci bir laik süreç daha başlamıştı: Her ne kadar ücret oranında bir değişiklik yaşanmamış olsa da, deflasyon ve üretimdeki verimlilik nedeniyle sanayi ve tarım alanındaki gelirlerin dağılımı nedeniyle reel ücretlerde bir yükselme görülmüştü. Ne var ki ücretlerdeki reel yükseliş, 1890’ların sonundan itibaren önce durgunluğa, sonra düşüşe ve en sonunda da eksiye geçmişti.</p>

  <p><span style="font-style:italic;"><b>Aile yapısı ve toplumsal güvence</b></span></p>

  <p>Tıptaki büyük gelişmeler sayesinde erken ölümlerde bir gerileme baş göstermişti. Büyük depresyonun sona ermesiyle birlikte Orta ve Kuzey Avrupa’dan kitlesel göçler de durmuş, ancak İtalya, Polonya ve Rusya’dan devam etmişti. Nüfus artışında bir gerileme görülmüştü, çünkü orta halli aileler, refahlarından ödün vermemek için bilinçli olarak nüfus kontrolüne başvuruyorlardı. Sosyal-teknik ve proto-teknolojik açıdan kürtaj ve genetik tedbirler o gün açısından ön sıralarda yer alıyordu.</p>

  <p>Toplumsal güvence olarak aile, sanayi devriminden bu yana özellikle de işçiler arasındaki işlevini önemli oranda kaybetmişti; ailenin bu işlevi, özellikle son yıllarda devletin sosyal sistemdeki değişiklikleri sayesinde kısmen de olsa karşılanır olmuştu. Almanya'da 1883 yılında hastalık sigortası, 1884 yılında kaza sigortası ve 1889 yılında da ihtiyarlık ve malûlen emeklilik yasaları kabul edilmişti; 1891 yılında Danimarka’da, 1913 yılında da İsviçre’de toplumsal emeklilik yasası geçerli hale gelmişti. Büyük Britanya'da 1908 yılında 70 yaş üzerindekiler için emeklilik yasası, 1914 yılında da diğer genel sosyal güvenlik sistemi (kısmi), hastalık sigortasıyla birlikte kabul edildi.</p>

  <p>Sanayi devriminden sonra yasaklanan "çocuk işçiliği”ile birlikte, işçi ailelerinden gelen çocuklar için de bir "çocukluk” dönemi, her ne kadar bu 14 yaşla birlikte sona eriyor olsa da, başlamış oluyordu.</p>

  <p>Burjuva ailelerinde, sanayi devrimi döneminde başlamış olan yeni bir gelenek yer edinmeye başlamıştı: çocukluk ve yetişkinlik çağından ayrılan ve esas olarak lise ve üniversite eğitiminin tamamlandığı gençlik çağı. Bu ayrıcalık, entelijensiyanın sanayi öncesi tarihinde sadece küçük bir azınlığa ve profesyonel bilim adamlarına tanınırdı. “Akademisyenler” ise diğer bir tipi oluşturuyordu: Bunların üniversite öğretiminin yanı sıra bilim adamlığıyla sınırlı olmayan bir başka görünümleri daha vardı. Bunların “gençlik dönemi” haliyle uzun sürerdi. (Zanaatkarlar da eğitimlerinden sonra deneyim kazanmak için "uzun bir yolculuğa” çıkarlardı. Bu gelenek bu dönemden sonra da devam ettirilmişti.)</p>

  <p>Sanayi devrimi dönemindeki işgücü, esas olarak kalifiye özelliklerinden dolayı oldukça az bulunan "göreceli” bir varlıktı; göreceliydi çünkü yedekte bekleyen bir işsizler ordusu söz konusuydu: Eğer bu yedektekiler de çalışanlar kadar kalifiye elemanlarsa ve çalışanların yeri bunlarla doldurulabilecekse, işte o zaman bunlar çalışanlar üzerinde bir baskı oluştururlardı. Eğer bu baskı tümden ortadan kalkarsa o zaman kârda da bir azalma olurdu. Güvenlik tedbirleri, kaza ve hastalık sigortaları çalışanların aşırı yıpranmalarını engelliyordu. İhtiyarlık ve sakatlık sigortalarının amacı çalışanların yıpranmasını önlemek değil, fakat siyasi nedenlerde kabul ediliyordu: Bununla toplum rahatlatılmalı ve çaresizlikten kaynaklanan arayışların önüne geçilmeliydi.</p>

  <p><span style="font-style:italic;"><b>Kamusal altyapı harcamaları, işgücü ve sermayenin ekonomi politiği</b></span></p>

  <p>Kalifiye işgücünün yetiştirilmesi ve güvenliği, kamu kuruluşlarının altyapı çalışmalarının bir parçası olarak görülmeye başlanmıştı. İlkokulların inşası, su ve kanalizasyon altyapısının tamamlanması salgın hastalıkları azaltmıştı, gaz ve elektrik hatları evlerin ve yolların aydınlatılmasını sağlamıştı. Dere ve nehirlere akan atık sular arıtılmış, postaneler ise telefon ve telgraf hatları (kablo ve aletler çoğunlukla özel şirketler tarafından satılıyordu) çekerek, bunları halkın hizmetine sunmuştu. Aynı şekilde işgücü güvenliği, kaza ve hastalık sigortaları ise üretici güçlerin ekonomi politiğine katkıda bulunuyordu: Bunlar ücretlilerin yararına olan tedbirlerdi. Daha 1864 yılında Marx, Avam Kamarasının günlük çalışma süresini on saatle sınırlayan yasasını şöyle yorumlamıştı: <span style="font-style:italic;"><sup>u</sup>İlk kez güpe gündüz orta kesimin ekonomi politiği</span>, <span style="font-style:italic;">işçi sınıfının ekonomi politiği önünde diz çöküyordu”</span> (Marx 1968, s.11) Aynı zamanda bunlar, sadece ödenen ücretler açısından değil, aynı zamanda şirket giderleri açısından da sermayenin ekonomi politiğinin bir parçasıdır (Marx'ta bu, değişir sermaye olarak geçiyor; burada sermaye kelimenin dar anlamında kullanılmamaktadır, çünkü bu bazen alet edevat, bazen ham madde bazen de yarı işlenmiş mamul olarak hesaba katılmaktadır). Ulaşım ve demir yollarının inşası, bir yandan işgücüne hareketlilik sağlarken, diğer yandan ham madde ve yarı işlenmiş mamullerin taşınmasını kolaylaştırmıştı. Tek tük büyük şirketler (örn. Essen’deki Krupp firması) daimi çalışanlarını kendilerine bağlamak için toplu konutlar inşa etmişlerdi.</p>

  <p>Kavram açıklaması: Sermayenin ekonomi politiğinin merkezi kavramı kârdır; üretici güçlerinki ise ücrettir, ama buna belli zaman dilimleri arasında yapılan ödemeleri (=emeklilik) ve ücret yerine geçen ödentileri (işsizlik ve hastalık parasının yanı sıra kaza anında yapılan ödemeler), vergi iadeleri ve üretici güçlerin yeteneklerini geliştirmeye yönelik eğitimsel ödentileri (okul ve hastane) de eklemek gerekir.</p>

  <p>Bölgeler arası kara yollarının inşası, eğitim sisteminin geliştirilmesi, devlet tarafından desteklenen bilimsel-teknolojik araştırmalardaki adımlar, uzman elemanların yetiştirilmesi ve sağlık alanındaki gelişmeler; sonuçta bunların hepsi askeri amaçlara yönelikti.</p>

  <p><span style="font-style:italic;">Devlet ve siyaset</span></p>

  <p>Devletin örgütlenmiş kapitalizmdeki (unutmayalım ki bu kapitalizm tipi, birkaç farklı kapitalizmden sadece biridir) işlevi şunlardı:</p>

  <ol>
    <li>Pazarın yasalarla güvence altına alınması;<br /></li>

    <li>Korumacı tedbirlerle ve gümrüklerle iç pazarın güvenceye alınması;<br /></li>

    <li>Savunma ve hegemonya aracı olarak işlev görme;<br /></li>

    <li>Toplumsal yeniden üretimin güvence altına alınması (okullar, iş yeri güvencesine yönelik yasalar, çocuk işçiliğinin kontrol altına alınması, kadın işçiler için belli sağlık koşullarının hazırlanması, sosyal güvenlik sistemine ilişkin yasaların hazırlanması).<br /></li>

    <li>Bilimsel-teknolojik araştırmaların mali ve kurumsal açıdan desteklenmesi;<br /></li>

    <li>Gelir getirmeyen altyapı çalışmalarının üstlenilmesi (verimli olmayan özel demir yolları ağının satın alınması ve bunların askeri amaçlarla kullanılması);<br /></li>

    <li>Satın alıcı olarak (silahlanma) işlev görme.<br /></li>
  </ol>

  <p>Demokratikleşme sürecini içselleştiren (ülkeden ülkeye farklı bir hat izleyen) devlet, kapitalist dünyada esas olarak ulusal bir devlettir.</p>

  <p><span style="font-style:italic;"><b>Büyük dönüşümün başlangıcı</b></span></p>

  <p>Devletin altyapı faaliyetlerine ve toplumsal-siyasal alana iliş kin yatırımlarının gittikçe artması, iktisat teorisyeni Adolph Heinrich Gotthilf Wagner (1835-1917)’i “Devletin gittikçe artan etkinliğinin yasaları” başlıklı teorisini (Wagner Yasaları) ortaya koymaya yöneltmişti. Ona göre bu etkinlikler kültürel ilerlemelerdi. Onlarca yıl sonra ilk kez 1944 yılında yayınlanan kitabında Karl Polanyi, 1870’li yıllardan bu yana yaşanan gelişmeleri “Great Tranformation”ın (Büyük Dönüşüm) başlangıcı olarak görmüştü; bu dönüşümde para, toprak ve işgücü, mal karakterinden sıyrılarak toplumsalın hizmetine sunulmuştu. (Polayni 1978) 1914 yılına kadarki süreci koruma tedbirlerinin artırıldığı ve hâlâ bir mal olarak görülmeye devam eden işgücünün, toplumsal açıdan entegre edildiği bir dönem olarak görebiliriz.</p>

  <p><span style="font-style:italic;"><b>Mekânsal düzenleme</b></span></p>

  <p>Kapitalizmin yeni gelişme dönemindeki mekânsal düzenleme, yerel, ulusal ve uluslararası düzlemde değişikliğe uğramıştı.</p>

  <p>Kentler kendilerini yeni burjuva (Westend) ve proleter (East End) bölgelere göre düzenlemişlerdi.</p>

  <p>Ulusal devlet, kapitalist amaçlara hizmet eden bir araç olarak yapılaşmıştı. Gümrükler aracılığıyla (Büyük Britanya dışında) tekelleşmeyi teşvik ediyordu ki bu sayede 19. yüzyılda üçüncü kez sermaye fazlalığı ortaya çıkmıştı:</p>

  <ol>
    <li>Birinci fazlalık tekstil endüstrisinde ortaya çıkmıştı ve bu fazlalık hemen demir yollarına ve madenciliğe yatırılmıştı.<br /></li>

    <li>Büyük depresyon, yatırım imkanlarının kısıtlanması nedeniyle bir sermaye fazlalığına yol açmıştı.<br /></li>

    <li>Tekelleşme, sadece ulusal çapta bir yatırıma dönüşmeyecek tekel kârlarına yol açmıştı.<br /></li>
  </ol>

  <p>İkinci (Büyük Britanya, ABD, Orta ve Batı Avrupa, Avusturya-Macaristan) ve üçüncü (örgütlenmiş kapitalist ülkeler) eğilim, denizaşırı ülkelere yönelik büyük miktarda hegemonik amaçlı sermaye ve tahvil ihracına neden olmuştu. Sanayi ülkeleri, yaptıkları yatırımları kontrol altına almak, ihraç edilen sermayenin “ana ülkenin” şirketleri üzerinden kullanılmasını sağlamak ve böylece geri ödemeleri de güvence altına almak için söz konusu ülkeleri ve bölgeleri sömürge ve yarı sömürge ülkeler haline getirmişlerdi. Başka bir motif ise, sanayi devrimi döneminde meydana gelen göçler nedeniyle oluşmuş olan “yurttaş kolonilerini” desteklemekti. Büyük Britanya'nın sömürge politikacısı Cecil Rhodes için bu yöndeki göç politikası, toplumsal devrimi rahatlatan kritik bir önlemdir; böylesi bir düşünce sanayi devrimi döneminde çok popüler bir hale gelmişti; ancak bu anlayış, 1870'li yılların demografik verilerinden hareket ediyordu.</p>

  <p>Yeni olan bu kapitalizm, emperyalizmdi. Bu politika, sanayileşmiş ülkelerin, az veya hiç gelişmemiş ülkelere yönelik sistemli ve rekabet içinde yürütülen hegemonik girişimleriydi.</p>

  <p>Bu topraklar:</p>

  <ul>
    <li>sömürgelerdi<br /></li>

    <li>ülke sınırlarına katılmış yeni topraklardı<br /></li>

    <li>hegemonya bölgeleriydi.<br /></li>
  </ul>

  <p>Hedef ise:</p>

  <ul>
    <li>ham maddeye sahip olmak<br /></li>

    <li>mal ve sermaye ihraç etmek<br /></li>

    <li>o topraklara yerleşmekti.<a href="../Text/Notlar.xhtml#nn38" id="n38"><sup>38</sup></a><br /></li>
  </ul>

  <p>Büyük Britanya, katı bir biçime sahip olmayan topraklarını, bundan böyle ulusal bir devlet niteliğine sahip bir imparatorluğa büründürmüştü. 1852 yılında Burma sahillerini ele geçirmişti; 1885/86'da da tamamını ele geçirerek Hindistan'a bağlamıştı. 1876 yılında da kraliçe Elisabeth aynı zamanda Hindistan'ın imparatoriçesi ilan edilmişti. Bunun dışında Britanya Afrika'yı kuzeyden güneye doğru işgal ederek, sömürgeleştirmeye başlamıştı. 1882'de Mısır, Britanya ordusu tarafından işgal edilmiş (1914 yılından sonra da manda olmuştu) ve ardından da 1902 yılında Güney Afrika, Britanya krallığının sömürgesi ilan edilmişti.</p>

  <p>1858 yılından itibaren Fransa, Hindi-Çin'e girmiş ve 1883 yılında da Annam’ı (bugünkü Vietnam) mandası haline getirmişti. Afrika'da Tunus'u (1881) işgal etmiş ve sonra da Kongo’nun küçük bir bölgesini ele geçirmişti. 1912 yılından sonra da Fas, Fransa'nın mandası olmuştu.</p>

  <p>Belçika kralı II. Leopold, 1885 yılında Kongo’nun büyük bir kısmını kendi özel mülkiyetine geçirmişti.</p>

  <p>1884 yılından sonra Almanya da, sömürgecilik kervanına katılmıştı: Güney-Batı Afrika’yı (bugünkü Nabibiya) mandası ilan etmişti; Doğu Afrika (bugün Tanzanya), Kamerun ve Togo’yu ise hakimiyeti altına almıştı.</p>

  <p>Asya’da ise Kiauçau’yu 100 yıllığına kiralamanın yanı sıra Güney Pasifik’teki bazı adaları ve topraklan Almanya'nın mülkiyetine geçirmişti.</p>

  <p>İtalya’nın Afrika’daki yayılma çabalarıysa Britanya ve Fransa tarafından durdurulmuştu.</p>

  <p>ABD kendisini hâlâ, sömürge karşıtı bir güç olarak gösteriyordu. 1898 yılında İspanya’ya karşı yürüttükleri bir savaşın sonucunda Küba bağımsızlığını kazanmıştı. Amerikan deniz filosu, 1903’te Panama ve Kolombiya’nın bağımsızlaşmasına destek vermişti. Bu yeni devlet ABD’ye istediği an topraklarına girme hakkı vermişti ki ABD bunu, 1908, 1912 ve 1918’de olmak üzere üç kez kullanmıştı. ABD, 1914 (yapımı 1906’da başlamıştı) yılında Panama Kanalı’nın açılışını gerçekleştirerek, kanalı "de facto” kendi su geçit yollarına katmıştı. Britanya, Almanya ve İtalya'nın 1902/03 yılında, kredi taksitlerini Ödemesi için Venezüella limanını abluka altına alınca, Theodore Roosevelt 1904 yılında Monroe Doktrini’ne "ABD bundan böyle, Avrupalı büyük güçlerin Amerikan kıtasına müdahale etmeleri durumunda, bunlara karşı koyma hakkına sahiptir.” eklemesini yapmıştı.</p>

  <p>Böylece Latin Amerika’da "ilan edilmemiş bir ABD imparatorluğu” kurulmuştu. ABD, İspanya savaşının ardından da hiç de önemsiz olmayan Havai Adaları’nı, Puerto Rico'yu ve Filipinler'i egemenliğine katmıştı.</p>

  <p>1861 yılında Rusya’da, 1865 yılında da ABD'de köleliğin kaldırılmasından sonra Afrika ve Asya’daki sömürgelerde, köleliğin yeni bir biçimi olan "zorunlu emek gücü” oluşmuştu.</p>

  <p>Emperyalizmin ortaya çıkışı ve gelişmesi, kimi zaman savaşların eşlik ettiği çatışmalarla sürdürülmüştü.</p>

  <ol>
    <li>İlk önce sömürge ve manda topraklarındaki yerlilere karşı verilen savaşlardan bahsetmek gerekir; Diğerlerinin yanı sıra Büyük Britanya ve Almanya'nın Burma ve Afrika’daki savaşları, bir bakıma soykırım savaşları biçiminde yürütülmüştü. Büyük Britanya ve Almanya'nın “dolaylı yönetim” politikaları, yerli halkların parçalanmasına yönelik araçlardı: Çoğunlukla yönetim belli bir etnik kökene bırakılarak, diğer topluluklar üzerinde hakimiyet sağlanıyordu.</li>

    <li>Emperyalist yayılmacık -hem sömürgelere hem de yarı sömürgelere yönelik- esas olarak yeniçağla birlikte kurulmuş olan imparatorlukların çıkarlarına yönelikti. Osmanlı İmparatorluğu, Büyük Britanya tarafından Mısır’dan çıkarılmıştı. Balkanlardaki siyasi çıkarları Rusya ve Avusturya-Macaristan İmparatorluğunun çıkarlarıyla çatışıyordu. 1877 yılındaki Rus-Türk savaşından sonra Osmanlı İmparatorluğu, 1878 yılında Romanya’nın, Karadağ ve Sırbistan’ın bağımsızlığını tanımak zorunda kalmıştı. Bulgaristan ise özerk bir prenslik olarak Osmanlı İmparatorluğuna vergi ödemek durumundaydı, ancak esas olarak Rusya'nın egemenliği altındaydı. 1. Balkan Savaşı (1912)’nda Osmanlı İmparatorluğu, Rusya tarafından desteklenen Sırp-Bulgar ittifakı karşısında yenilgiye uğramıştı; 2. Balkan Savaşı (1913)’nda ise Sırbistan’ın ve böylece Rusya'nın konumu güçlenmişti. İspanya, 1898 yılında son deniz aşırı sömürgelerini de kaybetti. Mozambik ve Angola ise Fransa ile Büyük Britanya arasında süren hegemonya çatışması nedeniyle Portekiz’in elinde kalmaya devam etmişti. Belçika-Kongo’sunun kurulmasının esas nedeni de buydu. Hindi-Çin bölgesindeki Hollanda sömürgeleri olduğu gibi kalmaya devam etmişti. Buna karşılık Güney Afrika’daki Bur devleti, Natal ve Transvaal, Büyük Britanya İmparatorluğu’nun eline geçmişti.</li>

    <li>Sömürgeler, emperyalist ülkelerin kendi aralarındaki savaşlar için bir neden oluşturuyorlardı. Ancak barışçıl çözümler de görülüyordu. Bunun bir örneğini Sansibar-Helgoland-Antlaşması oluşturuyordu; buna göre Almanya Doğu Afrika'daki sömürgelerini Büyük Britanya'ya bırakıyor ve karşılığında da Helgoland'ı Büyük Britanya'dan alıyordu (1890). Britanya'nın Afrika'ya Kuzey-Güney girişi ve Fransa'nın Kuzey Afrika'dan batıya doğru genişlemesi, 1898'de her iki ülkeyi Faşo'da (Kuzey Afrika) silahlı bir çatışmanın eşiğine getirmişti. Bunun üzerine Fransa, Büyük Britanya'nın Mısır ve Sudan’ın büyük bir kısmı üzerindeki egemenliğini tanımak zorunda kalmıştı.</li>

    <li>Yeniçağın başlarında büyük bir imparatorluğa dönüşen Rusya, sanayi devrimine adım attıktan kısa bir süre sonra emperyalist bir ülke haline gelmişti. Rusya'nın genişleme siyasetinin hedefleri Mançurya ve Kore idi. Orada Rusya, sanayi devriminin hemen ardından genişleme arzulan içindeki emperyalist bir ülke olan Japonya ile karşılaşmıştı. 1904/05 yılındaki savaşta Rusya, Mançurya'yı ve Şahalin Adası'nın güneyini Japonya’ya bırakmak zorunda kalmıştı. 1910 yılında da Kore, Japonya'nın genel valiliğine bağlanmıştı.<br /></li>

    <li>Avrupalı güçlerin yeni etki alanları ve sömürge bölgeleri ele geçirme siyasetleri, Almanya ile Fransa'nın ezeli rekabetiyle yeni bir dinamizm kazanmıştı. Almanya'nın, Fransız-Alman savaşından sonra Alzas bölgesini ve gene Lotringen’in maden yataklarını ele geçirmesi, eski sömürgeci ülkeler Büyük Britanya ve Fransa'nın emperyalist politikasından biraz ayrılıyordu, çünkü bu kez hedef, ham maddeye sahip sömürge bölgeleri değil, doğrudan emperyalist bir ülkenin kendisiydi. Her ne kadar Fransa, bu bölgelerin terk edilmesini, 1871 yılındaki Frankfurt antlaşmasıyla zorla kabul etmiş olsa da, bunu ahlâki ve siyasi açıdan hiçbir zaman kabul etmemişti. Bismarck'ın amacı, 1848 yılından bu yana Rusya ile yaptığı muhafazakarlar ittifakı çerçevesinde, ki bu antlaşma aynı zamanda iç politikanın da güvencesiydi, Almanya açısından iki cepheli savaşı Önlemekti. Balkan'daki durumu yeniden görüşmek üzere 1878’te toplanan Berlin Kongresinde, Türkiye’ye karşı çıkarlarının yeterince dikkate alınmadığını düşünen Petersburg ile Berlin’in ilişkileri de bozulmaya başlamıştı. 1882 yılında Almanya, Avusturya-Macaristan ve İtalya üçlü bir ittifak kurmuşlardı. (Fransa'nın Tunus’u işgal etmesinden sonra İtalya, diğer güçlere yanaşmaya başlamıştı.) Almanya, Avusturya’ya yakınlaşırken, Rusya’ya daha fazla yabancılaşıyordu. Gerçi Bismarck arkasını sağlama almak için 1887 yılında Rusya ile gizli bir saldırmazlık antlaşması imzalamıştı, ancak bu antlaşma 1890 yılında yenilenmemişti. Bunun yerine Rusya ile Fransa, 1892 yılında askeri bir antlaşma imzalamışlardı. Almanya'nın önemli sanayicileri (özellikle elektrik sanayii, Siemens vs.) ve bankaları (Deutsche Bank), ortak bir kararla, Türkiye ile Ortadoğu’da ekonomik ve siyasi ilişki kurmuş ve resmi olmayan bir imparatorluğun inşasına girişmişlerdi; bu girişim zaman zaman Alman İmparatoru II. Wilhelm tarafından hararetle desteklenmişti. Bu işbirliği Balkanları da kapsıyordu. Bu çerçevede Bağdat demiryolları projesi de gündeme gelmişti. (Opitz 1994, s. 134-137) Ancak burada Almanya'nın çıkarları, sadece Türkiye’nin geleneksel rakibi olan Rusya ile değil, Rusya ile boğazlar konusunda anlaşamayan Büyük Britanya ile de çatışıyordu. 1895 yılından sonra Büyük Britanya ve Rusya, Orta Asya’daki eski çıkar çatışmalarını bir kenara bırakmışlardı: Rusya, Afganistan ile olan sınır sorununu, Büyük Britanya'nın çıkarları doğrultusunda yeniden düzenlemişti. Fransa ile Büyük Britanya'nın Afrika konusundaki çıkar çatışmaları, 1904 yılında barışçıl bir yöntemle çözüme ulaştırılmıştı. “Entente Cordiale” olarak ifade edilen Fransa-Britanya işbirliğinin herhangi bir biçimi yoktu, ancak Fransa Almanya güç ilişkilerinde önemli bir yer tutuyordu. Fransa ve Britanya, sadece Afrika’daki çıkar çatışmalarını değil, aynı zamanda kökleri 18. yüzyıla kadar giden karşıtlıklarını da bir kenara bırakmışlardı. Almanya'nın 1898 yılında inşasına giriştiği deniz savaş filosu, Alman sanayinin de yararınaydı, ama bu girişim, denizlerin hâkimi Büyük Britanya tarafından bir tehdit olarak algılanmıştı. Bunun üzerine Büyük Britanya da 1905 yılında büyük bir savaş filosu inşa etmeye girişmişti. Bu silahlanma yarışına, Rusya ve Fransa da karadaki silahlanmalarıyla katılmışlardı.Görüldüğü kadarıyla süreç, Almanya'nın aleyhine çalışıyordu: Silahlanma, uzun veya kısa vadede yeni vergileri zorunlu hale getiriyordu. Doğrudan vergi toplama işlemi, genel seçme ve seçilme hakkına sahip yurttaşların seçtiği parlamentonun görev alanına giriyordu. (Witt 1970) Gerçekten ilk kez 1913 yılında askeri bütçe doğrudan imparatorluk vergileriyle (Sosyal Demokratların desteğiyle) finanse edilmişti. İmparatorluğu parlamenter sisteme uyumlu hale getirmeden böylesi bir vergiyi sürekli hale getirmek olanaklı görülmüyordu. Bu arada silahlanma yarışıyla birlikte ordunun mevcudunu da artırmak gerekliydi, ancak bunu soyluların imtiyazlarını tehlikeye atmadan yapmak olanaksızdı. Bu yenilikler yapılmadığı anda Almanya'nın silahlanmadaki konumu da tehlikeye girecekti. Önleyici ani bir saldırı savaşı, o güne kadarki elit kesimlerin, daha doğrusu soyluların da işine geliyordu.</li>

    <li>Her ne kadar 1902/03 yılında Almanya, Büyük Britanya ve İtalya, Venezüella’ya karşı bir cezalandırma savaşına girişmiş olsalar da; 1900 yılında Almanya, Büyük Britanya, Fransa, İtalya, Japonya, Rusya ve ABD, Çin’deki Boksör Ayaklanması olarak bilinen Yihetuan ayaklanmasının bastırılmasında ortak hareket etmiş olsalar da böylesi bir durumda ortak emperyalist çıkarların herhangi bir geleceği yoktu. Ekonomik yararlar sağlamak bu savaşla Çin’i daha fazla dışa açılmaya zorlamışlardı, ancak her ülke kendi emperyalist çıkarlarını diğerlerine dayatmayı da ihmal etmiyordu.<br /></li>

    <li>ABD 1880 yılında dünya ekonomisindeki payıyla Büyük Britanya’yı yakalamıştı. (Her ikisinin dünya ekonomisindeki payı % 28’di) 1890 yılında % 31'lik bir oranıyla Büyük Britanya (%22)’yı geride bırakmıştı. 1900 yılında ABD'nin payı % 31, Büyük Britanya’nınki % 18 ve Almanya’nınki ise %16 idi. Verilerdeki bu değişiklikler, sanayileşmiş büyük ülkeler arasındaki çatışma potansiyelini azaltmamıştı.<br /></li>
  </ol>

  <p><span style="font-style:italic;"><b>Karşıt hareketler</b></span></p>

  <p>Örgütlü kapitalizmin (onunla birlikte ortaya çıkmış diğer kapitalizmlerin) başlangıcından itibaren şu karşıt hareketler ortaya çıkmıştı: 1. İşçi sınıfı, 2. Kadın hakları için mücadele eden hareketler, 3. Özgür ticarete karşı olan hareketler, 4. Radikal demokratik hareketler, 5, Antisemitizm, 6. Kültürel farklılıklar için mücadele eden hareketler, 7. Dini muhalifler, 8. Ulusal muhalif hareketler, 9. Barış hareketi, 10. Panist hareketler.</p>

  <p>Başlıklardan da anlaşılacağı gibi muhalif hareketler, ne sadece soldan ne de sadece sağdan çıkıyordu; ve hatta kendisini sağ ve solun ortasında gören özgürlüğü ve eşitliği (sol) olduğu kadar, düzen ve farklılığı (sağ) da ilke edinen hareketler görülmüştü. Gündemdeki kapitalizmi çıkarlarına aykırı bulan ve hatta bir nedenle ondan uzak duran her hareket de sınıflamaya dâhil edilebilir.</p>

  <p>Bütün bu hareketlerin kendilerini kapitalizme göre konumlandırdıkları iddia edilemez. Kapitalizm onlara bir eylem çerçevesi sunuyordu, ama o, onların varlık nedeni değildi. Eğer dışarıdan bakarak, bu hareketlerin kapitalizmle olan ilişkilerini değerlendirmek gerekseydi, bunların büyük bir çoğunluğunun onunla üst üste oturduğu görülürdü, fakat onların özerkliğinin sebebi o olamazdı.</p>

  <p>Yeterli olmamakla birlikte kâr biçimlerinden hareketle bunları sınıflandırmak mümkün olabilirdi:</p>

  <p>Özgür ticaretten yana olanlar tekelleşme kârına karşı çıkıyorlardı. Antisemitler ise bir grubu (Yahudileri) dışlıyor ve ticaret kârının (paranın çalıştırılmasından kazanılan kârı faiz olarak görüyorlardı) belli bir biçimini (sömürü olarak) reddediyorlardı ya da Yahudileri bu türden kârın kaynağı olarak görüyorlardı. Ancak bunlar, özgür ticaretten yana olanlardan farklı olarak, mevcut kapitalizmi (tekelleşmiş ve dolayısıyla örgütlenmiş) kabul ediyor ve ona uygun davranıyorlardı. Antisemitik olduklarını söyleyen bu çevreler, kimi zaman Alman "sosyal muhafazakarlarıyla” ortak hareket ederek, devletin ekonomiye müdahalesini destekliyorlardı.</p>

  <p>Diğer karşıt hareketlerin -feminist, pasifist ve radikal demokratlar- tamamı olmasa bile önemli bir kesimi, kendilerini ne kapitalizmin bir parçası olarak görüyorlardı ne de kapitalizmin herhangi bir kâr biçimini kabul ediyorlardı. Onlar kapitalizmin sınırlarını özgürleşme kavramı üzerinden tartışmaya açarak, ilginç bir konuyu da gündeme taşımış oluyorlardı. Ancak özgürleşmenin (aynı şekilde pasifistlerin savunduğu barışın) bu toplumda ne kadar gerçekleştirilebileceği de bir tartışma konusudur.</p>

  <p>Sonuçta burada kapitalizmin ne kadar kabul edilip edilemeyeceğine ilişkin bir kriter söz konusudur. Bu sorulara bir de kapitalizmin kendini yeniden üretirken, ihtiyaç duyduğu fiziksel ve maddi altyapının ne kadarını kendisinin yarattığı veya engellediği sorusu eklenmelidir. (Maddi sorun o dönemlerde, bir çevre sorunu olarak değil, fakat nüfus patlaması nedeniyle yer altı kaynaklarının aşırı derecede kullanılması olarak algılanıyordu; bu düşünce tarzı Avrupa'da, 1870’lerden sonra ürkütücü gücünü kaybedecek olan tipik bir sanayi devrimi çağı senaryosudur.)</p>

  <p>Tarihte özgürlükçü taleplere verilen olumsuz yanıtlar, eşitlik ve özgürlük (bazen bu pasifist anlayış da olabiliyordu) isteyen hareketlerden sosyalist bir kanadın doğmasına (ya da bu hareket onlardan koptu) neden olmuştu. Eğer bir yandan Özgürlükçü taleplerin kapitalizmde uygulanmasının imkansızlığı görülürse, ama aynı zamanda başka bir toplumsal yapının gerçekleştirilemeyeceği veya bu çabaların sonuç getirici olmadığı saptandığında bu durum, insanı bir çıkmaza sürüklemekteydi. Bu durumda daha az kötü olanı, yani kapitalizmin parça parça reformdan geçirilmesi olasılığını düşünmek daha mantıklı olabilirdi.</p>

  <p>Bu soruna pek de parlak olmayan şöyle bir yanıt verilebilir: günümüze kadarki tarihinde kapitalizm, hem Özgürlükçü taleplerin gerçekleştirilebilmesinin en son sınırıdır hem de yarattığı teknolojik altyapıyla herkesin mutlu olabilmesinin olanaklarını sunmaktadır. Bu da iki farklı soruya yol açmaktadır:</p>

  <ol>
    <li>Onun (kapitalizmin), göreceli özgürlüklerin ve mutluluğun gerçekleştirilebileceği en son olanak olma özelliğini kaybetmesi düşünülebilir mi?<br /></li>

    <li>Onun, özgürlükleri ve mutluluğu sınırlandırma niteliğini kaybetmesi mümkün müdür?<br /></li>
  </ol>

  <p>Özgürlük ve eşitlik kriterleri bir kez daha söz konusu edildiği için kapitalizmin benimsenmesi ve reddedilmesi sorunu da doğal olarak solun sorunu haline gelmektedir. Tekelci kapitalizm döneminin başlangıcında sağ seçenek de söz konusuydu. Sağın kapitalizme eleştirisi, düzen, fark ve mesafe değerleriyle belirleniyordu. Sanayi devriminin son döneminde antikapitalizm romantizminin İngiltere’deki temsilcisi Thomas Carlyle idi; bu eğilimin Almanya'daki -tekelci kapitalizmin başlangıç döneminde- temsilcileri Katheder sosyalistleri ile bu çizginin takipçisi olmakla birlikte bazı farklılıklar da taşıyan Werner Sombart idi.</p>

  <p>Burada 20. yüzyılı önemli ölçüde belirleyecek olan (sağ ve sol akımlar) geniş bir konudan bahsetmiş olduk. Her karşıt hareket kapitalizm sorununu kendi konumundan hareketle değerlendiriyordu.</p>

  <p>Şimdi bu hareketleri tek tek ele alalım:</p>

  <p>A. <b>İşçi sınıfı hareketi</b></p>

  <ol>
    <li>İşçi sınıfı siyasi eşitlikten, sanayi ve refahın yarattığı toplumsal olanaklardan uzak tutulduğu sürece, dönemindeki kapitalizmin karşısında yer almış (belki de hâlâ öyledir) ve böylece kapitalizme karşıt bir hareket olarak biçimlenmiştir (hâlâ da öyledir).<br /></li>

    <li>O (kapitalizm), işçi sınıfının hedefinin sınırı olduğu (belki de bugün hâla öyledir) sürece, ona karşıt bir hareket olarak kalacak ve eğer bu sayede kazanımlar da sağlıyorsa, böyle kalmaya da devam edecektir.<br /></li>

    <li>Kazanımlar sağlayamadığında da, içinde bulunduğu ücretli konumunun çerçevesini, kapitalist sisteme karşıt bir hareket olduğunun bilincini kaybetmeden genişletmeye çalışacaktır.<br /></li>

    <li>İşçi sınıfı, eşit bir konumda olmasa bile, sermaye ve işçi sınıfının çıkarları bağdaştırıldığı sürece, kapitalizmde güçlendirici bir etkide bulunacaktır.</li>
  </ol>

  <p>Esas olarak 1. Dünya Savaşı'ndan önceki on yıllar boyunca yukarıda saydığımız ilk üç şıktaki ilişkiler geçerli olmuştu.</p>

  <p>İşçi sınıfı hareketlerini ya da onun birbirinden farklı akımlarını, kapitalist sistemde geçerli olan kazanç kriterine göre, yani artık değere göre değerlendirdiğimizde, karşımıza sürekli şu çıkmaktadır: Bazıları, her ne kadar ücret oranı artmasa da, ücretlerin yükseltilmesini ve siyasi katılımın gerçekleşmesini arzulayacak ve böylece artık değerin varlığını tartışma konusu yapmayacaktır. Bu tutum Marx'ın artık değer teorisini (eğer bunun varlığı fark edilebilmişse) de reddedecektir. Diğerlerine göreyse özgürlük ve refah (mutluluğun koşullarının yakalanması), ancak kapitalizmin ortadan kaldırılmasıyla mümkündür. Bu bölünmüşlük, 19. yüzyılın seksenli yıllarından bu yana işçi sınıfı hareketini belirlemiştir.</p>

  <p>İşçi sınıfının eşit bir konuma gelmesinin engellenmesi, onun kapitalist sistemle “olumlu” bir uyum içinde olmasını da önlemiştir. Tarihçi Dieter Groh, 1914 yılından önce Alman Sosyal Demokrasisinin sisteme “olumsuz” bir şekilde entegre edildiğini ileri sürmüştü. Sosyal Demokrat Hareketin birçok üyesi açısından eşitlik, ancak devrimle olanaklıydı. Ne var ki eşitliğin, devrimle de gelmediği görülünce zorlanmış radikalizm de güçten düşmüştü ki bunu Groh, “devrimci atalet” olarak ifade ediyor. (Groh 1973)</p>

  <p>1848 yılından sonra Büyük Britanya'da Çartistlerin yerini, kapitalizme karşı mücadele etmeyen sendikaların -sadece kalfaları örgütlüyorlardı- uyumu almıştı; çünkü sendika üyeleri hem sıradan işçilerden hem de diğer ülkelerin işçilerinden daha fazla ücrete sahiptiler. Büyük Britanya'nın sanayi tekelinin kırılmasından sonra işçi sınıfı (seksenlerin sonundan itibaren) da yeni bir dinamizm kazanmıştı: Sıradan işçiler (örneğin “Matchgirl’ler 1888’deki ve Eastend’teki Londra işçileri ise 1889 yılındaki grevlerinden sonra) “New Unionism”de örgütlenmişlerdi. 1893 yılında da ”Independent Labour Party"nin kuruluşu gerçekleşmişti. Bunların çabalarıyla 1900 yılında Fabian Society ve sendikaların da ortak hareket etmesi üzerine Labor Party’nin kuruluşu gerçekleşmişti. Bu parti kendisine reform mu, yoksa devrim mi sorusunu sormuyordu: Onun en önemli görevi, sendikalarda bütünleşmiş işçilerin parlamentodaki yegâne sesi olmaktı.</p>

  <p>ABD'de sekiz saat için mücadele eden işçi hareketi vahşice bastırılmıştı. 4 Mayıs 1886’da Şikago’da, Haymarket’te düzenlenen bir işçi mitinginin sona ermesinden kısa bir süre önce, bir bombanın patlamasıyla 7 polisin öldürülmesi olayı anarşistlere mal edilmişti; bu eylemin failleri hiçbir zaman ortaya çıkarılamadı. Tamamen keyfi bir kararla 7 anarşiste ölüm cezası verilmişti. Bunlardan ikisinin cezası müebbete çevrilirken, zanlılardan biri intihar etmiş ve diğer dördü de idam edilmişti.</p>

  <p>Eğer bu terörden sonra işçi sınıfı hareketi biraz duraksama içine girmişse, bunun nedeni sadece bu terör olayı değildi. Bunun en önemli nedenlerinden biri kuşkusuz, iş pazarındaki rekabeti sürekli kızıştıran ve aynı zamanda işçilerin birliğini zayıflatan dış göçtü. 1906 yılında Werner Sombart’ın sorduğu “ABD'de neden sosyalizm yerleşemiyor?” (Sombart 1969) sorusu, Marx’ı daha 1852 yılında ilgilendirmişti: Marx şöyle yazıyordu:</p>

  <blockquote style="margin: 0 0 0 40px; border: none; padding: 0px;">
    <p>“Her ne kadar ABD'de sınıflar var olsa da, onların yerleşik bir hale gelmesi bir türlü gerçekleşememiştir, çünkü sınıfların sürekli akışkanlığı, karşıt unsurların birbirinin içine girmesine ve birbirlerinin yerine geçmesine neden olmaktadır; modern üretim araçlarının gelişmesi, nüfus patlaması nedeniyle göreceli işgücü ihtiyacının karşılanması, yeni bir dünya elde etmeyi arzulayan maddi üretimin sürekli devingenliği, eski anlayışların bir kenara atılmasına ne bir zaman ne de bir olanak sunmuştu.” Marx 1960, s. 122 vd.)</p>
  </blockquote>

  <p>Bu koşullar altındaki cumhuriyet, burjuva toplumunun “muhafazakar yaşam tarzı”ndan başka bir şey değildir. (Age. s. 122) ABD toplumundakı eleştirel potansiyel yeniden 20. yüzyılından başından -“ilerici dönem”- itibaren etkin olmaya başlamıştı, ancak işçi sınıfı hareketi olarak değil de, daha çok köylülerin büyük sanayi şirketlerine bağımlı hale gelmesini eleştiren toplumsal içerikli “muckraker"ci (örn. Sinclair Lewis) aydınlanmacı edebiyat ve tekelci eğilime karşı çıkan başkan Theodore Roosevelt’in hareketi olarak ortaya çıktı.</p>

  <p>Almanya'da sosyal demokrasinin “Sosyalistler Yasası”yla (1878-1890) yasaklanması ve işçi sınıfının sürekli baskı altına alınması, seçimlerde radikalleşmeye neden olmuştu. Öte yandan sosyal demokratlar, hem sosyal güvenlik kurumlarında hem de parlamentoda temsil edilmeye başlanmıştı. Sendikalar ise 20. yüzyılının başından itibaren hem işçi sınıfının yegâne örgütü olmak için çaba göstermiş hem de Prusya’daki üçlü-seçim-sisteminin kaldırılması için siyasi grevlere girişmek zorunda kalmamıştı. Sendikaların kapitalizmin örgütlenmesi konusundaki istek ve çabaları, soyluların ve bazı burjuvalarınkinden daha fazlaydı. Böylece işçi sınıfının kapitalizme entegre edilmesi çabaları “olumsuz” (Groh 1973) gelişmişti. Bu şartlarda Rosa Luxemburg devrimi zorunlu görürken, Eduard Bernstein olumlu bir entegrasyondan yanaydı, Karl Kuatsky ise “Devrimci Atalet"<a href="../Text/Notlar.xhtml#nn39" id="n39"><sup>39</sup></a>in teorisyeni oldu.</p>

  <p>Fransa'da 1879 yılında kurulmuş olan <span style="font-style:italic;">Fédération du Parti des Travailleurs Socialistes</span> ise 1882 yılında bir bölünmeye uğramıştı: “possibilist”ler muhtemel bir olumlu entegrasyonu (bunlar özellikle Paris’teki iş bulma kurumu üzerinden etkin olabileceklerini düşünüyorlardı) savunurken, Marksistler ve Blanquistler devrimin zorunlu olduğunu düşünüyorlardı. Bu akımlara 80’li yıllardan sonra sosyalizmi benimseyen radikal demokratlar eklenmişti. 1905 yılında bu akımlar, Section Française de l’Internationale Ouviére (SFIO)’da birleşmişlerdi. Bu parti, sadece devrimci ve reformcu akımlar arasında bölünmekle kalmadı, ayrıca bir de siyasi genel grevleri bir araç olarak savunun anarşist-sendikalist hareketin baskısı altında kalmıştı.</p>

  <p>Rusya’da Lenin 1902 yılında, işçi sınıfının içinde bulunduğu çelişkiyi, yani sendikaların kendi kendilerine koydukları sınırlamayı yeni bir kavramla, “Trade-Unionizm'le açıklamıştı. Lenin’e göre işçi sınıfı kendiliğinden bunun ötesine geçemezdi. Kapitalizmin aşılması için yeni bir örgüte, yani devrimci bir partiye ihtiyaç vardı.</p>

  <p>1905 Rus devriminde, Rus Sosyal Demokratlarının, Bolşevikler ve Menşevikler olarak ikiye bölünmesinin hiçbir etkisi olmamıştı: Her iki kanat da devrimciydi ve Marksizmi rehber ediniyorlardı; sadece örgütsel biçimde anlaşamıyorlardı; bu nedenle her ikisi de 1889 yılında kurulmuş olan Enternasyonal'in sol kanadında yer alıyordu.</p>

  <p>B. <b>Kadın hakları</b> için verilen mücadelenin üç temel nedeni bulunmaktaydı:</p>

  <ol>
    <li>Ticaret kapitalizminin yerleşmesiyle birlikte yeni bir burjuva ailesi doğmuştu;</li>

    <li>1789 Fransız Devrimi ve diğer devrimlerin eşitlik ilkeleri vs.</li>

    <li>Proleter ailenin sanayi devrimi sürecinde tahrip edilmesi;</li>
  </ol>

  <p>Şimdi bunları tek tek ele alabiliriz:</p>

  <ol>
    <li>Ticaret kapitalizminin yükselişiyle birlikte ortaya çıkan burjuva ailesi, geleneksel kadın-erkek iş bölümü üzerine şekillenmiş olan aileyi bir kenara itmişti; ama aynı zamanda yeni bir mülkiyet ilişkisini de ortaya çıkarmıştı. Böylece kadınların miras hakkının nasıl olması gerektiği sorusu da ortaya çıkmıştı.<br /></li>

    <li>1789 devrimiyle birlikte Olyme de Gouges, evrensel eşitlik ilkesi nin kadınları da kapsaması gerektiğini savunmuştu. 20. yüzyıldan itibaren mücadelesinde erkeklere yer vermeyen eşitlikçi bir kadın hareketi doğmuştu.<br /></li>

    <li>Kadınlar açısından sanayi devriminin ne anlama geldiğini Marx şöyle ifade etmişti:<br /></li>
  </ol>

  <blockquote style="margin: 0 0 0 40px; border: none; padding: 0px;">
    <blockquote style="margin: 0 0 0 40px; border: none; padding: 0px;">
      <p>"Her ne kadar geleneksel aile yapısı, kapitalist sistemde iğrenç ve korkunç bir çözülme yaşasa da, büyük sanayinin ev kadınlarına, gençlerden ve çocuklardan oluşan kesime de evin dışındaki yeni sürecinde, yeni bir rol biçtiğini, daha yüksek düzeyde bir aile yapısını meydana getirdiğini ve her iki cinsiyetin yeni bir ilişki biçimi edinmesini sağladığını görmezden gelemeyiz. (...] Aynı şekilde her iki cinsiyetten ve yaş grubundan oluşan bireylerin, onlara ait olmayan, doğa kadar vahşi olan kapitalist üretim sürecinde buluşmaları, her ne kadar bu süreç veba kadar ölümcül ve kölelik kadar felaket içerse de, yine de yeni bir insancıl gelişmenin kaynağı olacağı da açıktır.” (Marx 1975, s. 514)</p>
    </blockquote>
  </blockquote>

  <p>Bu şartlarda bir burjuva-liberal, radikal demokrat ve proleter bir kadın hareketinin varlığını görebiliyoruz. Buna bir yenisi daha, radikal-feminist hareket de eklenmişti.</p>

  <ol>
    <li>Burjuva-liberal kadın hareketi esas olarak kapitalist mülkiyet ilişkileri içinde burjuva kadının statüsünü güvenceye almak istemektedir. Bunların birincil amaçları, miras, aile ve nafaka hakkını elde etmek; kısmen de kadınların yüksek okullara girişini sağlamaktı, fakat kadınlara seçme ve seçilme hakkını vermeyi kesinlikle savunmuyorlardı, çünkü bu talep erkeklere (işçi olan erkeklere) de seçme ve seçilme hakkını içerecekti. Örneğin Almanya'daki burjuva kadın hareketinin her iki lideri de, Gertrud Baeumer ve Helene Lange, liberal erkek politikacılarla çatışmaktan sürekli kaçınmışlardır.<br /></li>

    <li>Radikal demokrat feministlerin, 19. yüzyılın ortalarından, yani sanayi devriminden bu yana, John Stuart Mill ve Harriet Taylor Mill’in birlikte kaleme aldıkları ve “Kadının bağımlılığı” başlığını taşıyan bir manifestosu mevcuttu. (Mill/Taylor Mili 1997) Burada bütün kadınlara -sadece burjuva kadınlarına değil- uygulanan yasal eşitsizliğin ortadan kaldırılması talep edilmektedir. Bu hareket gelecek kuşakların dikkatini, kadınların seçme ve seçilme hakkı üzerinde yoğunlaştırmıştı. Bu talep Büyük Britanya'da, iki önemli kadın örgütünün, Garett Fawcett’in önderliğindeki National Unions of Women’s Suffrage Societies (NUWSS) ile Emmeline Gould Pankhurst’in liderliğindeki Women’s Social and Political Union’ın merkezi talebi haline gelmişti. Bunları birbirinden sadece kullandıkları araç ve yöntemler ayırıyordu: Fawcett kendisini yasal eylemlerle sınırlarken, Emmeline Gould Pankhurst, düzenli aralıklarla yasaları hiçe sayan, kışkırtıcı eylemlere, Örneğin açlık ve susuzluk grevlerine başvurmaktaydı. 1913 yılında Büyük Britanya'da 1000 e yakın kadın hakları savunucusu hapse atılmıştı. (Anderson/Zinsser 1988, Cilt II, s. 357-367) Almanya'da radikal demokrat feministlerin liderleri ise Anita Augspurg, Lida Gustave Heymann ve Minna Cauer idi.</li>

    <li>Emmeline Gould Pankhurst, I. Dünya Savaşından kısa bir süre önce siyasi anlayışını değiştirerek, kadın ve erkeklerin birlikte mücadele yürütemeyeceklerini ileri sürmüştü. Kadınların, erkeklerle birlikte yürüttükleri radikal demokrat örgütlenme, kadınların pozitif ayrımcılığı nedeniyle durdurulmuştu.<br /></li>

    <li>Sosyalist kadın hareketi ise ilk önce, işçi kadınları kendisine rakip olarak gören antifeminist bir proleter hareketle başa çıkmak zorundaydı. Fransız sosyalist kadın Louise Michel'e göre, üretim araçları üzerindeki özel mülkiyetin ortadan kalkması, kadınlar üzerindeki baskının sona ermesinin önkoşullarını yaratacaktı. Bu düşüncenin derinleştirilmesinde ve yaygınlaştırılmasında Clara Zetkin’in önemli rolü kadar, August Bebel'in ünlü eseri “Kadın ve Sosyalizmdin de çok büyük bir katkısı olmuştur. (Bebel 1990)<br /></li>
  </ol>

  <p>C. 19. yüzyılın 70’li yıllarından sonra çıkarılan gümrük yasaları, burjuvaziyi ikiye bölen yeni bir <b>serbest ticaret hareketi</b> ortaya çıkarmıştı; madencilik sektörü gümrüklerin sıkı bir şekilde korunmasını isterken, ithalat ve ihracata yönelik üretim yapan kimya ve elektro sanayii, serbest ticaretten yanaydı.</p>

  <p>D. Bir yandan burjuvazinin önemli bir kesiminin tekelci kapitalizmi ve otoriter rejimleri (Almanya'da Bismarck ve II. Wilhelm'in sert politikaları, Fransa'da ise bonapartist rejimler) desteklemesi, diğer yandan da rakip sosyalist hareketlerin büyük bir gelişme kaydetmesi nedeniyle <b>radikal demokratik hareketler</b> gelişememişti.</p>

  <p>E. <b>Antisemitizm</b>, 19. yüzyılın 80'li yıllarından itibaren orta kesimlerin toplumsal korkularını kanalize etmeye çalışıyorlardı. Almanya'da saray papazı Stoeker, işçi sınıfı üzerinde boşuna etkin olmaya çabalarken, Fransa'da Dreyfus Skandalı’yla antisemitizm nefretini kusmaya başlamıştı; ancak radikal demokratik tepkinin de eli kulağındaydı.</p>

  <p>F. <b>Kültürel Farklılık Hareketi</b>, bir yandan kapitalizmin teknolojik ve ekonomik potansiyelinin yarattığı gerilimlere, diğer yandan da resmi olarak kabul edilen, ancak farklı yaşam ve etkinlik biçimlerinin bir ifadesi olmuştu. Bu harekete özellikle gençlik, yeni yaşamalar, sanat çevreleri (izlenimcilik, dışa vurumculuk) ve davranışçılar (örn. Dandyisizm) yakınlık göstermişlerdi. Bunun en belirgin semptomu Friedrich Nietzsche’nin etkisiydi: bir yandan burjuvaziye yönelik eleştiri, diğer yandan da zihinsel aristokrasi.</p>

  <p>G. 1870’lerden sonra liberalizme ve sosyalizme karşı etkin bir mücadele yürüten siyasal Katoliklik (1929’larda da etkinlik göstermişti-Kilise devletinin sonu), programını Papa XIII. Leo'nun “Rerum Novarum” (1891)’unda bulmuştu.</p>

  <p>H. Büyük sanayi ülkelerindeki milliyetçilik, emperyalizmin entegrasyon siyasetlerinden biriydi. Milliyetçilik, o güne kadar devletini kuramamış olan halkların etkin bir muhalif hareketine dönüşmüştü: Polonya, Çekler ve Bosnalı Sırplar.</p>

  <p>J. 1871 yılından sonra ortaya çıkan uluslararası çatışma potansiyeli ve ardından gelen silahlanma yarışı, <b>partiler-üstü bir barış hareketini</b> ortaya çıkarmıştı; taraftarlarının büyük bir çoğunluğu sosyalist partilere üye olan bu harekete, Bertha von Suttner gibi birçok burjuva aydını da destek veriyordu.</p>

  <p>K. <b>Panist-Hareketler</b> (Arendt 2000, s. 472-558) (Panslavizm, Bütün Alman Birliği) mevcut devlet sınırlarını, ulusal prensiplerden hareketle tartışmalı buluyorlardı.</p>
</body>
</html>
