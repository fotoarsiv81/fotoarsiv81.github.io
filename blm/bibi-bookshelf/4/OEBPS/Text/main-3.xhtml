<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h4 class="calibre1" id="sigil_toc_id_29"><a id="bookmark0"></a><span class="calibre2">29: Amy</span></h4>

  <p class="calibre1">Çırak'a doğru dönerek, "Gemide ne tür bir güvenlik var?" diye sordum. "Polis ya da benzeri bir şeyiniz var mı?"</p>

  <p class="calibre1">Çırak ve Harley şaşırmış görünüyordu. Çırak, "Polis mi?" diye sordu. Kafamı salladım. "Bilirsiniz polisler, aynasızlar." Bana boş bir bakış attılar. "Görevleri kötü adamları kontrol altında tutmak olan kişiler." Harley tablosuna dönerek, "Bu Bilge'nin görevidir," dedi. Harika.</p>

  <p class="calibre1">Çırak, "Güneş-Dünya'daki gibi polislere ihtiyacımız yok bizim," dedi. Bahsettiği Güneş-Dünya'nın <span class="calibre3">benim</span> dünyam olduğunu anlamam bir an sürdü. "Güneş-Dünya'da daha fazla çatışma vardı çünkü farklılıklar daha fazlaydı. <span class="calibre3">Godspeed'de</span> farklılıklar yok, bu nedenle sorun da yok.</p>

  <p class="calibre1">"Birden öfkelendim. "Dünya'daki sorunun kaynağı insanların farklı oluşu değildi—"</p>

  <p class="calibre1">"Kölelik. Haçlı Seferleri. Soykırım. İnsan hakları ihlali. Avrupalıların üstün görülmesi. Farklılıklar, Güneş-Dünya'nın en büyük insan yapımı felaketlerinin kaynağıydı."</p>

  <p class="calibre1">Ağzım açık kaldı ama kendi dünyamın tarihiyle ilgili kusurları yalanlayamazdım.</p>

  <p class="calibre1">Harley, "Seni zeki şey," dedi. Bana göz kırptı. "Çırak hepimizden daha iyi bir eğitim alıyor. Güneş -Dünya üzerine olan eğitimimiz yalnızca çiftçilik yöntemleri ve bilimle sınırlıdır. Çırak zeki olanımızdır." Çırak kıpkırmızı oldu.</p>

  <p class="calibre1"><span class="calibre3">Buna ayıracak zamanım yoktu. "Katili bulmak için ne yapılıyor?”</span></p>

  <p class="calibre1"><span class="calibre3">İki çocuk da bana boş boş baktılar.</span></p>

  <p class="calibre1"><span class="calibre3">"Dondurulmuş insanların bir koruması var mı? Bilge bu suçu araştırıyor mu? Şüpheliler var mı?</span> Orada herhangi bir güvenlik ya da gözetim önlemi alındı mı? <span class="calibre3">Neler oluyor ?"</span></p>

  <p class="calibre1">İkisi de bu sorduğum sorular üzerine hiç düşünmemişlerdi ve bu da beni çileden çıkardı. Çırak'ı işaret ederek, "Bu soruların hiçbiri üzerine kafa yormadın değil mi? Biri <span class="calibre3">öldü</span> ve sen öylece oturup bunun olmasına izin mi vereceksin? Sen bu geminin gelecekteki liderisin," diye bağırdım. "Ve bunu görmezden gelerek yok olmasını umacaksın öyle mi? Ne lider ama!" Çırak, "Ben... Ben..." diye haykırdı.</p>

  <p class="calibre1"><span class="calibre3">"Ailemin</span> de aşağıda olduğunu anlamıyor musun? Onlar yardıma muhtaç. Küçük bir kutuda donmuş bir şekilde duruyorlar. Sen orada değildin. Fişe takıldığında o kutunun içinde değildin. <span class="calibre3">Nasıl bir şey yaşadığımızı bilemezsin.</span> O an, sonunda uyandığında ve uyanık olduğunu bildiğinde o tüpleri kusmak istiyorsun ama <span class="calibre3">yapamıyorsun</span> ve o kutunun içinden çıkmak istiyorsun ama <span class="calibre3">çıkamıyorsun</span> ve <span class="calibre3">nefes almak</span> istiyorsun. Ama <span class="calibre3">nefes alamıyorsun.”</span> "Tamam, pekâlâ," dedim. "Sakin ol. Biraz su iç." Çırak, bardağıma banyo musluğundan su doldurdu ve bana doğru itti.</p>

  <p class="calibre1">"Benim suya ihtiyacım yok!" dedim. Neyin önemli olduğunu görmek onlar için neden bu kadar zor? Çırak, bardağı bana doğru itmeye devam etti. Dilimde garip acı bir tat hissettim. O suyun ne sıklıkla geri dönüştürülüp işlendiğini merak ettim. Bu düşünceler aklımdan geçerken sinirim geçti ve kendimi daha sakin hissetmeye başladım.</p>

  <p class="calibre1">Çırak'a sessizce, "Eğer onlar senin ailen olsaydı kendini nasıl hissederdin?" diye sordum.</p>

  <p class="calibre1">Harley her ikimize de baktıktan sonra fırçasını yavaşça aşağı koydu. Benim hezeyanımdansa Çırak'ın cevabıyla ilgileniyordu. Çırak, "Ailemi asla tanımadım," dedi.</p>

  <p class="calibre1">"Öldüler mi?" Sözcükler istediğimden daha sert bir şekilde çıktı ama bu dünya beni daha vurdumduymaz yapmak konusunda oldukça başarılı görünüyordu. Çırak kafasını salladı. "Hayır. Yalnızca kim olduklarını asla öğrenemedim. Bir Çırak'ın bunu bilmeye hakkı yoktur. Kendini geminin çocuğuymuş gibi hissetmesi gerekir."</p>

  <p class="calibre1">Sanki bir kitaptan ezbere okuyor gibiydi ama sözcüklerinde kendisinin pek de fark etmediği bir hüzün saklıydı. Çok küçük ve yalnız görünüyordu. Omuzları aşağı düşmüştü, sanki vücudu onu çiğnemek istiyor gibiydi. Harley'e, "Sen bu yüzden mi buradasın?" diye sordum. "Hayır. Ben ailemi tanıyorum. Onlar şehirde dokumacılık yapıyordu. Tüm ailem Salgın'dan beri dokumacılıkla uğraşıyor. Bu aile geleneğini devam ettirmememin onları hayal kırıklığına uğrattığını söyleyebilirim ama gittiğimi fark ettiklerinden bile emin değilim. Kıyafetlerle ilgilenmemi sağlayamıyorlardı ve ben de onların başka bir şeyle ilgilenmesini sağlayamıyordum. Ben de buraya taşındım. Burada ailesini bilmeyen tek kişi Çırak'tır."</p>

  <p class="calibre1">Çırak ikimize de bakmadan kısık bir sesle, "Öyle de olması gerekir," dedi. "Ama şimdi," dedi, "eğer Bay Robertson'ı <span class="calibre3">kimin</span> öldürdüğünü bulamıyorsak, <span class="calibre3">neden</span> öldürüldüğü sorusuna yoğunlaşalım." Harley'e ve resim malzemelerine doğru ilerleyerek bir bardak siyah boyayı en büyük fırçayla birlikte elime aldım.</p>

  <p class="calibre1">Harley, "Hey!" dedi ama o ya da Çırak herhangi bir şey yapamadan adımı pencerenin yanındaki duvara büyük harflerle yazdım.</p>

  <p class="calibre1">"Duvarına ne yapıyorsun?!" Çırak şoka girmiş gibi görünüyordu.</p>

  <p class="calibre1">"Bu benim duvarım değil," dedim. Bu gemideki hiçbir şey benim değil.</p>

  <p class="calibre1">İsmimin altına, katilin beni bir hedef olarak görmesini sağlayabilecek her şeyi yazdım. <span class="calibre3">Kadın. On Yedi Yaşında. Kızıl Saçlı. Beyaz. Ortalama bir görüntüsü var.</span></p>

  <p class="calibre1">Çırak sessizce, "Sen güzelsin," dedi ama onu duymazdan geldim.</p>

  <p class="calibre1"><span class="calibre3">Herhangi bir görevin parçası değil, diye ekledim.</span></p>

  <p class="calibre1">Arkamı dönerek, "Pekâlâ," dedim. "Peki ya Bay Robertson?" Adamın adını kendi adımın yanına yazdım.</p>

  <p class="calibre1">Çırak, masamın üzerinde duran ve daha önceden merak ettiğim ince plastik levhayı aldı. Parmaklarını üzerinde hareket ettirdiğinde levha, bir bilgisayar ekranı gibi parladı. Üzerine tıklamaya başladı ve ekranda resimler belirdi.</p>

  <p class="calibre1">Bilgisayardaki bir kadın sesi, "Bilge/Çırak erişim izni verildi," dedi. Çırak ekrandan, "Bay William Robertson," diye okudu. "Erkek. Elli yedi yaşında, Latin Amerikalı, 96 kg. Liderlik uzmanı. ABD Deniz Piyade Birliği'nde çalışmış: saldırı organizasyonu bölümünde. FRX tarafından finanse edilmiş. FRX mi?" Duraksadı. "Bu kısaltmayı daha önce de görmüştüm. Bekçi Katı'ndaki bir plakada..." Sesi canlılığını yitirmişti. Bay Robertson ile ilgili detayları yazarken "Finansal Kaynak Borsası" dedim. "Askerdeki herkes FRX tarafından finanse edilirdi. Babam da bu göreve bu şekilde katılmıştı."</p>

  <p class="calibre1">Çırak parmaklarını ekranda döndürdü. "Tüm bilgiler bu kadar."</p>

  <p class="calibre1">O garip bilgisayarımsı şeye baktım. "Bunun içinde benimle ilgili bir şey var mı?" Çırak tereddüt etti. "Ne?" dedim. "Benimle ilgili ne yazıyor?"</p>

  <p class="calibre1">"Emmra—"</p>

  <p class="calibre1">Bizi sessizce izleyen Harley, bilgisayarımsı şeyi Çırak'ın elinden kaptı. Onu hızlıca taradı. Yüzünde gülümseyen bir ifade vardı.</p>

  <p class="calibre1">"Ah." "Ne?"</p>

  <p class="calibre1">"Hiçbir şey yok." Harley ekrana dokunmak için hareket etti— eminim onu kapamaya çalışıyordu. Bunu yapamadan, bilgisayarımsı şeyi elinden aldım. Ben dondurulmadan birkaç gün önce sağlık taramasında çektikleri bir resmim vardı. Doğum tarihim, kan grubum, boyum, kilom. Ve altta küçük harflerle: ÖNEMSİZ KARGO yazıyordu. Ah bu doğru. Unutmuşum. Ben sadece bir ekstra yüküm. Bilgisayarımsı şeyi masanın üzerine bırakarak, elimde fırçamla duvara döndüm. İsmimin altına, <span class="calibre3">önemsiz</span> sözcüğünü ekledim.</p>

  <p class="calibre1">Çırak, "Hayır değilsin—" diye başladı ama bir bakış atarak onu susturdum. Geri adım atarak yazdıklarıma baktım. Çizgileri fazla kalın yazmıştım; harflerden aşağı siyah damlalar iniyordu. Bu damlaların bazıları sıva dibine kadar inmiş, yerde bu odada bir zamanlar yaşamış, kim bilir nasıl biri tarafından yapılan eski asma resimlerinin üzerinde izler oluşturmuştu. Harley'in gözleri iz oluşturan bu damlalardaydı. Onların birbiriyle yarışarak elle boyanmış çiçeklere varışını izliyordu.</p>

  <p class="calibre1">Listeyi tarayarak, "Peki," dedim, "bağlantı nedir? Biri ikimizi de neden öldürmek istesin ki?"</p>

  <p class="calibre1">Sessizlik.</p>

  <p class="calibre1">"Bir şeyi kaçırıyoruz," diyerek saçlarımı iki elimle düzelttim. "Bir bağlantı olmalı."</p>

  <p class="calibre1">Ama o bağlantı her neyse, hiçbirimiz bunu göremiyoruz.</p>

  <p class="calibre1">Ellerimi iki yana attım. "Bu şekilde hiçbir yere varamayız. Hadi aşağıdaki dondurucu haznelere gidelim ve ne görebildiğimize bir bakalım."</p>

  <p class="calibre1">Çırak şaşkın bir şekilde, "Aşağı mı inelim?" diye sordu.</p>

  <p class="calibre1">Kafamı salladım. "Belki bazı ipuçları bulabiliriz."</p>

  <p class="calibre1">Harley sanki bir oyundaymışız gibi güldü. "İpuçları mı?!"</p>

  <p class="calibre1">Ona sadece bakmakla yetindim ve bir anda gülmeyi kesti.</p>

  <p class="calibre1">Çırak, "Peki," dedi. Göz göze geldik ve daha önceden neden yüzünün masum göründüğünü düşündüğümü anımsayamadım. O an oldukça kararlı, savaşa ve beni desteklemeye hazır görünüyordu.</p>

  <p class="calibre1">"Tamam mı?" diye sordum.</p>

  <p class="calibre1">"Haydi gidelim."</p>

  <h4 class="calibre1" id="sigil_toc_id_30"><a id="bookmark1"></a><span class="calibre2">30: Çırak</span></h4>

  <p class="calibre1">Amy, asansöre giderken Koğuş'un salonundaki insanların ona attığı soğuk bakışlara aldırmadı. Başını dik tutuyor ve herhangi bir göz teması yapmaktan kaçınıyordu. O bana göre bir kraliçeydi ama onu takip eden fısıltılardan anladığım kadarıyla çevresindekiler onu oldukça farklı bir şey olarak görüyordu. Çenem kenetlendi. Bunu Bilge yapmıştı. Dördüncü katta asansör kapısı açıldığında bir çınlama sesi duyuldu. Birlikte boş koridordan aşağı doğru yürürken, Amy, "Sesi duydunuz mu?" diye sordu.</p>

  <p class="calibre1">Harley, "Neyi duyduk mu?" diye sordu.</p>

  <p class="calibre1">Amy kafasını iki yana salladı. "Hiçbir şey. Sanırım sadece hayal gücümdü." Hâlâ sanki tuhaf tuhaf kapılara doğru bakıyordu.</p>

  <p class="calibre1">Koridorun sonundaki kapıyı açtım—hâlâ açıktı—ve ikinci asansöre binmek için odanın içinden geçtim. Ezilmiş alarm kutusu gitmişti. Muhtemelen Bilge onu tamir ettirmek için Gemici Katı'na götürdü.</p>

  <p class="calibre1">Asansör aşağı inerken Harley, "Peki biz tam olarak ne arıyoruz?" diye sordu. "Emin değilim." Amy ayağını hareket ettirdi. "Bir ipucu. Herhangi bir şey." Dondurucu haznelerin olduğu katta en son bulunduğum zamanı düşündüm. Bir cinayetin işlendiği konusundaki tek ipucu, Bay William Robertson'ın vücuduydu. Başka ipucu yoktu. Ama bunu Amy'ye söylemeyeceğim.</p>

  <p class="calibre1">Asansör kapısı açıldığında Harley hızla asansörden çıkarak büyük bir hevesle çevreye bakındı. Onu takip ettim. Amy, kapılar yeniden kapanmaya başlayana kadar dışarı adım atmadı.</p>

  <p class="calibre1">Harley hevesle, "Yıldızlara açılan kapak nerede?" diye sordu. Amy ileri adım attı. Ben ona doğru dönene kadar gömleğimi yakaladı ve çekti. Oldukça yumuşak bir ses tonuyla, "Ailem nerede?" diye sordu. "Bilmiyorum," dedim. "Ama nerede olduklarına senin için bakabilirim."</p>

  <p class="calibre1">Amy dudağını ısırdı ve kafasını salladı. "Hayır...sorun değil." Çevresini korku dolu bakışlarla gözden geçiriyordu. "Bu...bu sefer değil. Sonra."</p>

  <p class="calibre1">Harley hevesle, "Önce yıldızlara bakabilir miyiz?" diye sordu.</p>

  <p class="calibre1">"Aşağıda bir kapak var," diye söze başladım ama sözümü bitiremeden Harley işaret ettiğim yöne doğru hızla yola çıktı. Amy'ye döndüm. "Ama kapıyı açmak için gerekli kodu bilmiyor."</p>

  <p class="calibre1">Bana doğru hafifçe gülümsedi. "Bırak da bunu kendisi öğrensin. O sırada biz de burada işimize yarayacak bir şeyler bulmaya çalışalım mı? Bana Bay...emm...Robertson'ın öldüğündeki yerini gösterebilir misin?" 75-100 arası dondurma haznelerinin olduğu kısma gittik ve Numara 100'ün önünde durduk.</p>

  <p class="calibre1">Amy titreyen parmaklarıyla boş hazneye doğru uzandı. O haznenin içinde kendisini mi yoksa ailesini mi hayal ettiğini merak ettim. Parmakları daha ona dokunamadan, elini geri kaçırarak karşısında tuttu.</p>

  <p class="calibre1">Onu kendi içine hapseden düşüncelerinden uzaklaştırmak için, "Peki ne yapmalıyız?" diye sordum. Amy geri adım attı ve yere baktı. Gözleri önce boş, temiz zemini taradı ve sonra da temiz odada gezindi.</p>

  <p class="calibre1">Amy, "Ne bulmayı beklediğimi ben de bilmiyorum," dedi. "Sanırım bunun bir polis dizisi filan olduğunu düşündüm ve buraya inerek Bilge'nin kıyafetinden kopmuş bir lif ya da üzerinde DNA testi yapabileceğimiz bir kan damlası bulmayı umdum ama sizin burada DNA testi yapıp yapmadığınızı bile bilmiyorum—"</p>

  <p class="calibre1">"Biyometrik tarayıcılar DNA okuyor," diye araya girdim ama beni dinlemiyordu.</p>

  <p class="calibre1">"Ya da belki devasa bir parmak izi... " Sesi giderek azaldı. "Harley'in sanat eşyaları," dedi. Suratıma baktı. "Harley'in sanat eşyaları!"</p>

  <p class="calibre1">"Ne?"</p>

  <p class="calibre1">"Harley'in fırçaları var. Ve resmimi yapmaya başlamadan önce karakalemle taslağımı çizmişti. İhtiyacım olan her şey onda var."</p>

  <p class="calibre1">"Neden bahsettiğini anlamıyorum!" dedim ama ben de gülümsüyordum çünkü asansöre ilk bindiğinde kaybettiği yaşam kıvılcımı geri gelmişti. "Harley!" diye seslendi ve kalkarak koridorun sonuna gitti. "Harley!" Onlara neden ihtiyacı olduğu hakkında hiçbir fikrim yoktu. Tek bildiğim Amy'ye o eşyaları götürmek için bir başka Salgın'la daha yüzleşmeyi bile göze alabileceğimdi. Neyse ki, bunu yapmak çok daha kolay olacaktı. Wi-com'uma basarak, "Com bağlantısı: Harley," dedim. Harley'in sesi kulağımda sabırsız bir şekilde "Ne?" diye bağırdı. "Sanat kutunu getir."</p>

  <p class="calibre1">"Yıldızlara açılan kapak nerede? Burada bir sürü kapı ve kapak var ama hepsi kilitli."</p>

  <p class="calibre1">"Önce git bize sanat kutunu getir."</p>

  <p class="calibre1">"Eğer yaparsam hangi kapağın yıldızlara açılacağını söyleyecek misin?"</p>

  <p class="calibre1">"Evet."</p>

  <p class="calibre1">Harley, "Tamam," dedi ve com bağlantısından ayrıldı.</p>

  <p class="calibre1">Amy bir dakika kadar sonra Harley'le konuşmamın bittiğinden emin olduğunda, "O şey de ne?" diye sordu. "Hepinizde küçük kulaklıklardan filan olduğunu düşünmüştüm ama o gerçekten de <span class="calibre3">derinizin</span> içine monte edilmiş, değil mi?"</p>

  <p class="calibre1">Wi-com butonumu parmaklarımla fırçaladım. "Bu bir wi-com. Kablosuz iletişim hattı." "Acıtıyor mu?" Güldüm. "Hayır."</p>

  <p class="calibre1">Amy, "Çok değişik, "dedi ve nefes verdi. Yumuşak, sıcak nefesi kulağımın yakınındaki saçlara çarptı. "Bu kulağınıza inşa edilmiş bir telefon gibi."</p>

  <p class="calibre1">Parmakları, wi-com'umun üzerindeki kalkmış deriyi okşadı. Nefesim kesildi. Tam önümdeydi. Bana ümit verici bir şekilde yakındı. Amy dudağını ısırdı ve tek yapmak istediğim onu tutmak, kendime yaslamak ve dudaklarını kendi dudaklarımda hissetmekti.</p>

  <p class="calibre1">Sonra geri adım attı, başını eğdi. Yüzündeki ifadeyi okuyamıyordum. Onu yakalayıp kendime çekmeyi ne çok istediğimi göz ardı etmeye çalışarak,</p>

  <p class="calibre1">"Eğer hoşuna gittiyse Doktor sana bir tane yapabilir," dedim.</p>

  <p class="calibre1">Amy'nin elleri boynunun yanına, sol kulağımın altına gitti. Parmaklan deriyi yumuşattı. "Hayır," dedi. "Şimdilik hoşuma gideceğini düşünmüyorum."</p>

  <p class="calibre1">Birkaç dakika sonra Harley geldi. Sanat kutusunu ayağımıza attı. Eminim bir yanı koşup o kapağı açmak istiyordu ama aynı zamanda sanat eşyalarıyla ne yapacağımız konusunda da meraklıydı. O konuda ben de meraklıydım.</p>

  <p class="calibre1">Amy kutuyu hızla taradı, boya tüplerini, kalemleri ve kâğıt parçalarını hızla geçti. Sonunda ince bir beze sarılı bir parça kömür çıkardı. Sonra onu yere attı.</p>

  <p class="calibre1">Harley, "Hey!" diye bağırdı. "Onu kendim yapmıştım."</p>

  <p class="calibre1">Amy, kömürün siyah kısımlarını toz haline getirirken, "Toza ihtiyacım var," dedi.</p>

  <p class="calibre1">"Neden?"</p>

  <p class="calibre1">Amy sırıttı. "Yalnızca izleyin."</p>

  <p class="calibre1">Harley'in en gevşek, büyük fırçalarından birini seçtikten sonra fırçanın kıllarını siyah tozların arasında gezdirdi ve sonra da morg kapısının yüzeyinde gezdirdi.</p>

  <p class="calibre1">Metali güzelce toz tabakasıyla kapladıktan sonra, "Lütfen işe yara, lütfen işe yara, lütfen işe yara," diye mırıldandı. Nefesi kesilmişti. Toz, bir parmak izinin sarmal ve helezonlarını ortaya çıkardı.</p>

  <p class="calibre1">Amy güldü. " Şimdi, bu parmak izlerinin kime ait olduğunu bulmamızın keşke basit bir yolu olsa!"</p>

  <p class="calibre1">Bir adım ötesindeydim. "Bunu dene," dedim ve yanında diz çökerek koridorun sonundaki masadan aldığım flopiyi gösterdim. Dijital membranı parmak izinin üstüne tuttum ve tarama şıkkına bastım. Parmak izi saniyeler içinde ekranda belirdi.</p>

  <p class="calibre1">Ekrana dokunarak, "Şimdi," dedim, "tek yapmam gereken bunu biyometrik tarayıcılarla eşleştirmek... "</p>

  <p class="calibre1">Amy iç geçirerek, "Vay," dedi. Sırıttım.</p>

  <p class="calibre1">Flopi, bipledi.</p>

  <p class="calibre1">Harley omzuma yaslanarak, "Ee?" diye sordu.</p>

  <p class="calibre1">"Benimki. Ben Doktor'la birlikte buradaydım. Bu benim parmak izim." Harley ekranı göstererek, "Burada 'Bilge/Çırak,' yazıyor," dedi. "Bilge de olabilir."</p>

  <p class="calibre1">Amy hevesle yukarı baktı ama ben kafamı salladım. "Bilgisayara ikimizin de erişimi var—her zaman için biyometrik taramalarda ikimizin ismini gösteriyor. Ama daha önce wi-com yer belirleyici haritasını kontrol ettim ve o burada değildi. Bu benim parmak izim olmalı."</p>

  <p class="calibre1">Harley Amy'ye, "Biraz daha dene," dedi ve o da fırça ve tozuyla kapıya doğru hevesle döndü. Bulduğu tüm parmak izlerini tarattım ama taranabilecek netlikte olanların dördü Doktor'un ve on ikisi de benim parmak izimdi. Parmak izlerinin çoğu karalanmış veya kullanılamayacak şekilde diğerleriyle çakışmıştı.</p>

  <p class="calibre1">Amy kömür tozunu dondurma haznelerinin tepesine tutarak, "Bir tane daha buldum," dedi. "Bu senin mi?"</p>

  <p class="calibre1">"Oraya dokunduğumu hatırlamıyorum," dedi.</p>

  <p class="calibre1">Amy'nin gözleri parıldadı. "Belki bu katilindir!" dedi. Sesinde büyük bir heyecan vardı.</p>

  <p class="calibre1">Flopiyi parmak izinin üstüne tuttum ve tarattırdım. Parmak izi büyük ve genişti—bir başparmak. İnce bir çentikli çizgi sarmal şeklin içinden geçiyordu. Flopi parmağa yakınlaşırken Harley, "O ne?" diye sordu.</p>

  <p class="calibre1">Amy omzumun üstünden ona baktı. "Belki de bir hiç—ama bir tür yaraya benziyor, değil mi?"</p>

  <p class="calibre1"><span class="calibre3">Bip. Bip bip.</span> Tarama tamamlanmıştı.</p>

  <p class="calibre1">Başparmak izinin üstünde, "Bilge/Çırak," sözcükleri belirdi. Amy'nin yüzü düştü ve "Senin parmak izlerinden bir tane daha," dedi. Dondurucu hazneye geri döndü ama artık kömür tozunu yüzeye aşırı ağır bir şeymiş gibi sürüyordu.</p>

  <p class="calibre1">Harley, "Senin başparmağında bir yara mı var?" diye sordu. Başparmaklarıma baktım ama zaten başparmak izimin çizgilerini birleştiren bir yara olmadığını biliyordum.</p>

  <p class="calibre1">Amy yukarı bakmadan, "Dondurucu haznesine dokunduğunda başparmağına bir şey bulaşmış olabilir," dedi. "Yüzeyle parmağı arasında kalan bir şey." Ama ben oraya dokunmamıştım ki. Dokunmadığımı biliyorum.</p>

  <p class="calibre1">Amy flopiyi kaldırdı. "Bunu yapanın Bilge olmadığından <span class="calibre3">kesin o/arak</span> emin misin?"</p>

  <p class="calibre1">"Evet. Bay Robertson'ı bulduktan hemen sonra wi-com yer belirleyici haritamı açtım. O aşağıda değildi."</p>

  <p class="calibre1">Amy, havayı burun deliklerinden kızgın bir boğa gibi çıkarıyordu. "Hâlâ onun—"</p>

  <p class="calibre1">Ben çoktan kafamı sallamaya başlamıştım bile ve Amy durdu. Bunun herhangi bir yolu yoktu. Amy onun zalim kişiliğiyle ilgili haklı olsa da, Bilge'nin cinayet anında burada olmadığı kesindi.</p>

  <p class="calibre1">Amy bezgin bir ifadeyle fırçayı yere attı. "Bu kadar parmak izi yeter." Dalgın bir şekilde, "Üzgünüm," dedim. Eğer o parmak izini oraya ne ben ne de Bilge bıraktıysak o zaman kimin bıraktığı sorusu zihnimi meşgul ediyordu.</p>

  <p class="calibre1">Harley flopiyi elimden aldı ve koridorun sonundaki masaya fırlattı. "Şimdi kapağı görebilir miyim?" Sanat kutusunu aldığı anda yeni ama küçük bir tuval de getirmiş olduğunu fark ettim.</p>

  <p class="calibre1">"Eğer kapağı senin için açarsam, geceyi burada geçirerek kimsenin donmuş insanlara bir şey yapmadığından emin olacak mısın?"</p>

  <p class="calibre1">Amy'nin gülümsemesi, Bilge'nin Harley'i burada yalnız bırakmamdan hoşlanmayacağıyla ilgili kafamda yer eden uyarıyı bastırmaya yetmişti.</p>

  <p class="calibre1">Harley, "Tabii," dedi.</p>

  <p class="calibre1">Fırlattığı flopiyi elime alırken Harley'e kapağın yerini ve erişim kodunu söyledim. Hemen Harley ve Amy için dondurucu kata istedikleri zaman girip çıkmalarını sağlayacak bir onay çıkardım ve Amy'ye flopileri kullanma izni de verdim. Harley, parmak izini taramamın hemen ardından kapağa doğru gitti. Hevesini saklamaya hiç gerek görmüyordu. Parmağını flopideki tarayıcıya bastırdığımda, Amy hâlâ ona gülüyordu. Gülmesi bittiğinde, bir dakikadır parmağını tutmakta olduğumu fark ettim. Elimi geri çekerek, "Üzgünüm," dedim. Amy gülümsedi.</p>

  <p class="calibre1">Bir nefeste, "Bimlebaçegitmeistesin?" diye sordum. Gözlerim büyüdü. Bana ne olmuştu? Neden soruyu bu şekilde haykırmıştım?</p>

  <p class="calibre1">Amy gülümsemesini genişleterek, "Ne?" diye sordu. Arkasındaki metal masaya yaslandı.</p>

  <p class="calibre1">Kalp atışımdan daha yavaş bir şekilde konuşarak, "Bahçeyi görmek ister misin?" diye sordum. "Benimle?"</p>

  <p class="calibre1">Amy dudaklarını ısırdı ve her ne kadar gözlerini benden kaçırmasa da bakışları uzaklaştı ve ilgisini yitirdi. Eliyle masanın köşesini tuttu. Sanki onu bu soğuk, karanlık yerden isteği dışında sürükleyecekmişim gibi bakıyordu. Bunun nedenini tahmin etmek zor değil. Ailesinin yakınında kalmak istiyordu. Gözleri sağ tarafa, Harley'in gittiği yöne yöneldi. O da yıldızları görmek istiyordu. Kalbim acıdı. Bu istekle nasıl yarışabilirdim ki?</p>

  <p class="calibre1">Sonra gözleri yeniden bana odaklandı ve gülümsedi. "Tabii," dedi.</p>

  <p class="calibre1">Ve gülüşünde yıldızlardan daha güzel bir şey gördüm.</p>

  <h4 class="calibre1" id="sigil_toc_id_31"><a id="bookmark2"></a><span class="calibre2">31: Amy</span></h4>

  <p class="calibre1">Çırak beni Hastane'nin arkasındaki büyük bahçeye götürdü. Bu sabahki koşum esnasında oradan geçmiştim. Ne kadar güzel olduğunu fark etmemişim, zira sabah yalnızca çevresindeki duvarlar dikkatimi çekmişti. Ama gerçekten de çok güzel bir yermiş. İnsanı sanki vahşi doğanın ortasındaymış gibi karmaşık bir havaya sokuyor ama çiçeklerin arasında yollar olması ve bazı çiçeklerin kümelenmiş halde durması ve yabani ot olmaması bu güzelliğin gerçek bir bahçecinin elleriyle şekillendirilmiş olduğunu gösteriyor. "O nedir?" diye sordum. "Salgın esnasındaki Bilge'nin bir heykeli."</p>

  <p class="calibre1">"O halde buralarda lider olana hep Bilge deniyor, öyle mi?" Çırak başını salladı. "Bu çok aptalca. Kimin kim olduğu karışıyor. Peki, şimdiye kadar kaç tane Bilge oldu?"</p>

  <p class="calibre1">"Ben.. .emmm.. .bilmiyorum."</p>

  <p class="calibre1">Heykelin yüzüne baktım. Taştan oyma değildi. Betondan ya da benzeri bir şeyden yapılmış sanırım. Mantıklı. Taşı nereden bulacaklar ki? Taş çıkarmak için yeri kazacak değiller ya.</p>

  <p class="calibre1">Başıma bir damla su düştü. Yukarı baktım, saçma bir şekilde yukarıda çılgın yağmur bulutlarını görmeyi bekledim. Yağmuru her zaman sevmişimdir ama yukarıdaki sade metal tavana bakılırsa o geminin yağmurunu sevmeyeceğimi düşündüm. Bu bana <span class="calibre3">Godspeed'in</span> ne kadar yanlış bir şey olduğu yeniden hatırlattı. Yağmur bulutları yoktu, şimşeklerle aydınlanan karanlık bir gökyüzü yoktu. <span class="calibre3">Godspeed'e</span> yağmur yağdığında yalnızca tavana bağlı olan fıskiye sisteminden aşağı su iniyordu. Dilimle suyun tadına baktım. Hoştu, gerçek yağmur gibi ama hafif bir bayatlık, bir geri dönüşüm tadı vardı ve çok hafif benzin de kokuyordu.</p>

  <p class="calibre1">"Yağmur" artık yoğun değildi, sadece birkaç damla düşüyordu. Yoldan aşağı doğru devam ederek, heykele doğru yürüdüm. "Yağmurunuzun olması beni şaşırttı," dedim. Çırak yarım ağız gülümsedi, daha doğrusu sırıttı.</p>

  <p class="calibre1">"Ne?"</p>

  <p class="calibre1">"Kmik bir konuşman var," dedi ki bu ironik bir durumdu zira bu cümlesini daha çok "Komik bi konşmın va," şeklinde duymuştum. "Haha! Garip bir aksanı olan kişi sensin!" "Gaa-rip aks-an-t," diye dalga geçti. Ona doğru dudağımı ısırdım ama aynı zamanda ben de gülüyordum.</p>

  <p class="calibre1">Heykelin kafasına birkaç yağmur damlası düştü ve yüzünden aşağı doğru gözyaşları gibi kayarak ardında koyu renkte izler bıraktı. Heykele baktım. Yüzü düşündüğüm kadar ayrıntılı değildi. Aslında, aşınmış gibi görünüyordu. "Salgın'ın üzerinden kaç yıl geçti?" diye sordum.</p>

  <p class="calibre1">Çırak, heykele uzaktan bakarak, "Emin değilim," dedi. "Bir bakmam gerekiyor. Neden yağmurumuzun olması seni şaşırttı?"</p>

  <p class="calibre1">Çırak'ın alay ettiği aksanımı vurgulayarak yavaşça, "Yani..." dedim.</p>

  <p class="calibre1">Gülümsemesi daha da genişledi. "Sadece—bu gerçek yağmur değil. Neden yağmurmuş gibi gösterilsin ki? Çiçekleri fıskiyelerle kendiniz de sulayabilirdiniz."</p>

  <p class="calibre1">Çırak omuz silkti. "Geminin orijinal tasarımında bu vardı." Duraksadı, sonra kendi kendine, "Biyolojik Araştırma... " diye mırıldandı.</p>

  <p class="calibre1">"Ne?"</p>

  <p class="calibre1">"Gemideki Kayıt Salonu'nda geminin bazı eski planlarını gördüm. Aslında, Besleme Katı eskiden 'Biyolojik Araştırma' olarak belirlenmiş. O zaman bu aklıma gelmemişti ama... Bilge hava modelleri inşa ediyor. Amacı Centauri-Dünya'da olabilecek farklı hava koşullarını denemek. Her beş-altı yılda bir hava modelini değiştiriyor. En son... En son yağmurun ayda sadece bir kere yağması planlanmıştı. Bilim insanları, çiftçilere farklı sulama yöntemleri geliştirmeleri için yardımcı olmak zorunda kaldı. Ve..." Düşünmeye başladı; pratik olarak benim orada olduğumu ve onu dinlediğimi unutmuş gibiydi. "Ben küçük bir çocukken <span class="calibre3">çok fazla</span> yağmur yağardı. Bir drenaj çukuru kazılmasına yardımcı olmuştum. Koyun otlaklarında sürekli sel oluyordu. Bilge bize bazen farklı mineraller eklettirip çıkarttırarak toprağı da değiştirtiyordu."</p>

  <p class="calibre1">Artık bana bakıyordu ama beni gerçekten görmüyordu. "Besleme Katı gerçekten de biyolojik araştırma olabilir—Centauri-Dünya'nın koşullarının nasıl olabileceğiyle ilgili araştırmalar</p>

  <p class="calibre1">yapılıyordun Kayıt Salonu'nda denediğimiz farklı gereksinim yöntemlerinin hepsi kayıtlı. Hayır...gereksinim değil. Bu Bilge'nin görevi. Onun işinin bir parçası... "</p>

  <p class="calibre1">"Yani senin de işinin bir parçası, öyle değil mi?" diye sordum. "Sen bir sonraki Bilge'sin." <span class="calibre3">Peki, tüm bunları neden sana öğretmedi,</span> diye sormak istedim. Ama bu yüksek sesle söylemem gereken bir şeye benzemiyordu. Çırak surat ifademden ne düşündüğümü anladı. Aşağıdaki göle doğru giden yola döndü ama sormamış olduğum sorunun cevabını bilmediği açıktı. Hatta onun başka sorulan da vardı.</p>

  <p class="calibre1">Onu göle doğru giden yolda takip ettim. Kocaman açılmış taç yaprakları olan ortanca çiçekleri yürüme yoluna doğru taşmıştı.</p>

  <p class="calibre1">Yağmur başladı. Yağmur sabit, metodik bir şekilde düşüyordu ama gerçek yağmura o kadar yakındı ki kafamı geri götürerek su damlalarının kapanmış göz kapaklarımdan süzülmesine izin vererek gerçekten yağmur yağdığını düşledim.</p>

  <p class="calibre1">"Tüm bu Bilge işi... Nasıl işlediğini anlayamıyorum." "Neden ki?"</p>

  <p class="calibre1">Lisemdeki yüzme havuzunun boyutuna yakın bir boyuttaki gölün yanında durduk. Yağmurda gülerek yürüyen bir adam ve kadın gölün biraz daha aşağısındaki bir banka oturdu.</p>

  <p class="calibre1">"O barışçıl bir adam değil. Herkesi korkutarak kendine itaat etmelerini sağlıyor." Beni de korkuttuğunu itiraf etmek istemiyordum ama sanırım Çırak bunu tahmin edebilirdi.</p>

  <p class="calibre1">"Bilge büyük bir liderdir. Onunla veya yöntemleriyle her zaman hemfikir değilim ama <span class="calibre3">işe yarıyorlar.</span> Bunu inkâr edemezsin." "O yaşlı adam bir diktatör—bu yüzden işe yarıyor," diye mırıldandım. Çırak'ın sırıttığını gördüm. "Ne?"</p>

  <p class="calibre1">"Ona yaşlı adam demeni seviyorum. Buradaki çoğu insan onun ayaklarına kapanır."</p>

  <p class="calibre1">"Bana bir pislik gibi göründü. Pisliğin de ötesinde. O benim için daha çok Kral Pislik. Yani onun lideriniz olduğunu biliyorum ama o beni öldürmek istedi." "Belki seni gerçekten de uzaya fırlatmayacaktı." "Gerçekten mi?"</p>

  <p class="calibre1">Çırak ayağımızın yanındaki çiçeklere bakıyordu. "Yapabilirdi. Evet. Muhtemelen yapardı."</p>

  <p class="calibre1">Gölün çerçevesini oluşturan ve pars zambağını andıran turuncumsu kırmızı büyük çiçekleri tekmeledim. Banktaki çift ise gerçekten de işi pişiriyordu. Adamın elinin biri kadının bluzundaydı ve diğeri de pantolonunun altındaydı. Çırak bakışımı takip ederek çifti gördü. "Bilge, Sezonun yakında başlayacağını söyledi."</p>

  <p class="calibre1">"Sezon bu mu? İnsanlar umuma açık yerlerde böyle hareket etmezler." Ya da en azından etmezlerdi. İnsanları birlikte bir gemiye koyarsan olacak şey bu mu ya da bu insanların evrimleşmiş standartlarına kıyasla ben bir namus bekçisi gibi mi oluyorum?</p>

  <p class="calibre1">Çırak, banktaki çifte bakmıyordu; bana bakıyordu. Yağmur artık daha sert yağıyordu ve içeri girmeyi düşündüm ama garip bir şekilde yağmur iyi hissetmemi, oraya bağlı ve orayla bir ilişki içinde hissetmemi sağlamıştı. Her ne kadar yağmurun sahte olduğunu bilsem de, aynen gerçek yağmur gibi <span class="calibre3">hissettiriyordu</span> ve buna çok ihtiyacım vardı.</p>

  <h4 class="calibre1" id="sigil_toc_id_32"><a id="bookmark3"></a><span class="calibre2">32: Çırak</span></h4>

  <p class="calibre1">Tam karşımızda, banktaki kadın ve adam yağmuru kıyafetlerini çıkarmak için bir bahane olarak kullandı. Adam kadının bluzunu çıkardı ve kadın sırtını yay gibi yaparak kendini adama doğru itti. Amy, "Bu iğrenç," dedi.</p>

  <p class="calibre1">Her ne kadar çift aklıma bazı fikirler soksa da, Sezon'la ilgili konuşmak istemiyordum. Amy'nin Bilge'ye olan nefretinin unvandan ziyade adamla sınırlı olduğunu duymak istiyordum. "Bilge o kadar da kötü değildir," dedim. "Aslında oldukça iyi bir liderdir." Ona doğru bir adım attım. "Yani zorlayıcı olabiliyor ama gemide herkesin bir arada ve mutlu olmasını sağlayabildi." Amy küçümseyici bir şekilde güldü. "Peki, sen de insanlardan farklı oldukları için nefret mi edeceksin?" "Ben senden asla nefret etmem!"</p>

  <p class="calibre1">Onunla ilgili en çok sevdiğim şeyler, bu farklılıklardı—kızıl saçı, Güneş-Dünya geçmişi, Bilge'ye körü körüne boyun eğmeyişi.</p>

  <p class="calibre1">Yağmur bardaktan boşanırcasına yağmaya başladı ama ikimizin de umurunda değildi. Amy bana hevesle, sanki Bilge olmadığımı kanıtlamamı istermiş gibi bakıyordu.</p>

  <p class="calibre1">Bunun yerine uzanarak Amy'nin saçlarını düğüm şeklinde tutan boya fırçalarını çıkardım. Saçları aşağı dökülürken çevreye kırmızı bir parıltı yaydı. Sonra yağmur saç lülelerine yağarak onları o kadar koyu bir renge dönüştürdü ki saçları neredeyse benimkiler kadar kahverengi görünmeye başladı. Neredeyse. Uzanıp turuncumsu-altın saç tellerinden birini kulağının arkasına götürdüm. Parmak ucum tenine değdiğinde, Amy geri çekildi.</p>

  <p class="calibre1">Yumuşak bir ses tonuyla, "Bilge büyük bir liderdir," diye ısrar ettim. Amy itiraz etmeye fırsat bulamadan, "Ama" dedim, "farklılıklar konusunda onunla aynı fikirde değilim. Ben farklılıkları seviyorum. Hem de çok." Zorlukla yutkundum. Ağzım fazla ıslak gibiydi ve boğazım fazla kuruydu. Ve sonra—bunun nasıl olduğundan emin değilim—bana bir adım yaklaştı ve ben de ona yaklaştım ve sonunda tamamen yakınlaştık. Aramızda yağmur dışında hiçbir şey yoktu. Sonra aramızda hiçbir şey kalmadı. Dudaklarım onunkilerin içinde eridi. Ağzımın köşesinden bir damla yağmur suyu indi. Sonra dudakları birbirinden ayrıldı ve benimkiler de ayrıldı. Yağmur damlaları dilime yağdı ve onunkinde kayboldu.</p>

  <p class="calibre1">Vücudum sırılsıklamdı; üşümüş olmalıydım. Ama onun sıcaklığı her yanımı kaplamıştı. Ellerim vücudunda gezinerek onu bana doğru çekti. Onu içime bastırmak istiyordum. O anın hiç bitmemesini istedim. Ve sonra —</p>

  <p class="calibre1">—O geri çekildi.</p>

  <p class="calibre1">Geri bir adım attı.</p>

  <p class="calibre1">Parmakları şişkin dudaklarındaydı. Gözleri büyümüş ve parıldıyordu.</p>

  <p class="calibre1">Yağmur damlaları çenesinden aşağı damlıyordu ama onlar yağmur değildi ve ilk kez dilimde tuzlu bir tat hissettim.</p>

  <p class="calibre1">"Hep yağmurda olur," diye mırıldandı. "Jason ile de."</p>

  <p class="calibre1">Jason her kimse, o an onu öldürmek istedim.</p>

  <p class="calibre1">Bir adım daha geri atarak, "Üzgünüm," dedi. "Böyle bir şeyi—"</p>

  <p class="calibre1">Ve hayır, <span class="calibre3">hayır</span> bu böyle olmamalıydı.</p>

  <p class="calibre1">Onu öpmemeliydim. Aklında ve kalbinde bu kadar çok şey varken bir de ben çıktım.</p>

  <p class="calibre1">"Üzgünüm," dedim.</p>

  <p class="calibre1">Ona doğru uzandım ama o geri çekildi. Sonra da gitti.</p>

  <p class="calibre1">Metal tavandan su fışkırmaya devam ediyordu. Elimde, yalnız başıma kalana kadar unutmuş olduğum ve Amy'nin saçlarına tutturduğu boya fırçaları vardı. Harley'in boya fırçaları.</p>

  <p class="calibre1">Onları ortadan ikiye kırarak göle attım.</p>

  <h4 class="calibre1" id="sigil_toc_id_33"><a id="bookmark4"></a><span class="calibre2">33: Amy</span></h4>

  <p class="calibre1"><span class="calibre3">Tenimde yağmur damlaları... Jason orada ve neredeyse öpüşmek üzereyiz.</span> Ama bu yağmur değil, benim buharlı banyom ve karşımdaki de Jason değil, Çırak. Başım duş tezgâhındaki fayansa yaslıydı. Fayans buhardan dolayı sıcacık olmuştu.</p>

  <p class="calibre1">Ne yapacağımı bilmiyordum.</p>

  <p class="calibre1">Duştan çıkarken vücudumu bir havluyla sardım. Duvara yaptığım çizelge dikkatimi çekti ve ona bakarak yerdeki keçeleşmiş halıya duş sularından damlattım. Bir yararı yoktu. Hâlâ kendimle Bay Robertson arasında bir bağlantı göremiyordum.</p>

  <p class="calibre1">Hayatımda daha önce kendimi hiç bu kadar kayıp ve bu kadar yalnız hissetmemiştim. Benimle birlikte olması gereken herkes—ailem, Jason, arkadaşlarım—gitmişti. Onlar olmadan gemi bomboş ve küçüktü—<span class="calibre3">ben</span> bomboş ve küçüktüm.</p>

  <p class="calibre1">Donma katına giderek ailemi korumam gerekiyordu. Harley'i orada bırakmamalıydım. Aşağıdakiler benim ailemdi, onun değil. Bu olayla hiçbir ilgisi yoktu onun.</p>

  <p class="calibre1">Ama biz giderken gözlerindeki hevesi gördüm ve onu yıldızlardan uzaklaştırankişi olmak istemedim. Ve aşağıda, ölümün soğukluğunda tek başına duran da ben olmak istemedim. Yatağın köşesine oturdum, yatmak bile istemiyordum. Kalkıp pencerenin yanındaki sandalyeye oturdum. Yatağa doğru baktım. Örtüler buruşmuştu ama açılmamıştı. Buradaki ilk gecemde, ben orada uyurken Çırak da bu sandalyede oturuyordu.</p>

  <p class="calibre1">Ayaklarımı sandalyeye çektim ve kollarımı dizimin çevresinde birleştirdim. Yüzüm pencereye dönük bir şekilde uyuyakaldım.</p>

  <p class="calibre1">Gün ışığı yoktu. Geminin çatı çizgilerinin ortasındaki büyük sarı lambadan ışığımsı bir şey süzülüyordu ve gündüz olmuştu.</p>

  <p class="calibre1">Kafam sersemlemişti, sanki tamamen uyanamazmışım gibi. Banyodan bir bardak soğuk su aldım ama bir yardımı olmadı. Dünya sanki donuklaşmıştı. Çok <span class="calibre3">yorgundum.</span> Düşünmekten ve endişelenmekten yorulmuştum. Kafamdaki gürültüyü durdurmanın yalnızca bir yolu vardı.</p>

  <p class="calibre1">Luthe, bana sürekli olarak bakan adam, asansöre bindiğim esnada salondaki tek kişiydi. Acaba hiç uyuyor mudur? Sanki bana rahatsızlık verici bir şekilde bakabilmek için salonda kalıyor gibiydi. Arkamı dönüp ona gözlerini üzerimden çekmesini söylemek istedim ama muhtemelen onunla ilgilenmem hoşuna giderdi. Zaten beni biraz da korkutuyordu.</p>

  <p class="calibre1">Gün başlayalı daha birkaç dakika olmuştu. Doğru bir gün ışığı olmadan sabahın erken saatlerindeymişiz gibi hissedemiyordum. Öğle vakti ya da karanlıktan hemen önce ışık aynı miktardaydı. Gene de, her ne kadar tüm kat uyuyor gibi gözükse de, kırsal alanlara geçtim, ineklerin ve düzinelerce mısır püskülünün yanından geçerek koştum. On dakika kadar sonra tempolu koşmaya başladım, tüm vücudumu ölü bölgemin ele geçirmesine izin verdim. <span class="calibre3">Üçüncü ya da dördüncü randevumuzda Jason, "Koşmayı neden seviyorsun Kızıl?” diye sormuştu. Bu öpüşmeye başlamamızdan sonra ama "Kızıl" lakabını sevmediğimi ona söyleme cesaretini toplayabilmemden önceydi. "Sana söyledim. Tamamen koşmaya odaklandığın ve koşan ayaklardan ibaret bir hale geldiğim o anı seviyorum."</span> Daha fazla. Daha fazla koşmalıyım.</p>

  <p class="calibre1"><span class="calibre3">"Sanırım bunu anlayabilirim." Jason beni Öpmek için eğildi ama ben çoktan ayakkabı bağcıklarımı bağlamaya odaklanmıştım-ve tek öpebildiği çenem oldu.</span></p>

  <p class="calibre1"><span class="calibre3">Yukarı, ona doğru baktım. "Ve kazanmak istiyorum." "Kazanmak mı? ”</span></p>

  <p class="calibre1">Bu anıları yenebilirim. Sadece daha hızlı ilerlemeliyim. Mısır tarlası, kısa bir çit ile sona erdi. Çitin diğer tarafından koyunlar bana bakıyordu. Yana dönerek çitin yanında koşmaya başladım.</p>

  <p class="calibre1"><span class="calibre3">"Evet. New York Şehir Maratonunu yenmek. Bu benim hayallerimden biri. " Artık onun gözlerinden kaçınma nedenim ayakkabımı bağlamak değildi, çünkü bunu daha önce kimseye söylememiştim. "New York Şehir Maratonu mu?"</span></p>

  <p class="calibre1"><span class="calibre3">"Evet. Bu çok büyük bir şey. Tüm dünyadaki en iyi maratonlardan biri. Kırk bir kilometrenin üstünde ve tüm ilçelerden geçiyor. Ama orada koşmak için—yani öylece görünmek yerine sonuna kadar gitmek için—çok iyi olman gerekiyor." "Ne kadar iyi?"</span></p>

  <p class="calibre1"><span class="calibre3">"Rekor süre yaklaşık iki buçuk saat. ”</span></p>

  <p class="calibre1"><span class="calibre3">"İki buçuk saat mi? Kırk bir koca km için mi? Aman Tanrım!" "Biliyorum. Yanından bile geçemiyorum. Ama..." Yukarıya, ona doğru baktım. Her zamanki gibi espri yapmıyordu; beni tamamen ciddiye alıyordu. "Bunu yapabilirsin."</span></p>

  <p class="calibre1"><span class="calibre3">"İki saatte zar zor on altı km koşabiliyorum daha."</span></p>

  <p class="calibre1"><span class="calibre3">"Bunu yapabilirsin. Gerçekten. Asla vazgeçmiyorsun. Seni izledim. Bir gün o maratonu kazanacaksın ve ben de bitiş çizgisinde seni bekliyor olacağım. Bir sürprizle. " Gene haylaz bir edayla güldü.</span></p>

  <p class="calibre1"><span class="calibre3">"Dur tahmin edeyim, " dedim. "Sürprizin bu mu?" Ve onu öptüm. Tüm aşkımı ve onun bana olan inancını dudaklarımdan dudaklarına aktardım.</span> Ozon gibi tadı olan havayı zorlukla solumaya başladığımda durdum. Artık tek problem Jason'ın yokluğu değildi. Artık maraton da yoktu. Artık New York yoktu. New York—<span class="calibre3">Ne w York!</span> Orası büyüktür. Orada çok insan vardır—<span class="calibre3">vardı.</span> New York yok. New York ne şekilde var olursa olsun, artık eskisi gibi değildi. Metrolar, Central Park, maratonlar ve Broadway yoktu artık. Artık tamamen farklı bir şeydi — uçan arabalar ve ışınlayıcılarla dolu örneğin. Orayı asla göremeyecektim ve orası da asla eskisi gibi olmayacaktı. Benim için New York sonsuza kadar yok olmuştu. Ama diye fısıldadı kalbim, <span class="calibre3">Çırak var.</span></p>

  <p class="calibre1">Daha hızlı koştum.</p>

  <p class="calibre1">Dışarıda uyanmış ve gününe başlamakta olan insanları gördüğümde,</p>

  <p class="calibre1">Hastane'ye geri döndüm. Kendime yalan söyleyemezdim. Saklanmak istediğimi biliyordum. İneklere yaklaştığımı görünce yavaşladım. Onlar normal inekler değildi.</p>

  <p class="calibre1">Bir çiftlikte filan büyümüş değilim ama gene de bir ineğin nasıl görünmesi gerektiğini b iliyordum. Ve o inekler—yani inek oldukları Aşikârdı ama daha önce hiç böyle inekler görmemiştim. Bir kere, kısaydılar. Çok kısa. Baş kısımları zar zor omzuma geliyordu. Erkek olanların boynuzları vardı ama boynuzlar mantar şeklinde ve körleşmişti. Bunun nedeni kesilmiş olmaları değil, o şekilde büyümüş olmalarıydı.</p>

  <p class="calibre1">Ben onları ne kadar merak ediyorsam onlar da beni o kadar merak ediyor gibi görünüyordu. Çitin yanında durarak yaslandım. Nefes nefese ve terlemiş bir haldeydim. İneklerden birkaç tanesi bana doğru sallana sallana geldiler. Normal ineklerden daha fazla kasları vardı ve derilerinin altında kabarık etleri, onları çarpık bacaklı ve yavaş bir hale getiriyordu. Geviş getirişleri tempolu ve ölçülü hareketler halindeydi ve her seferinde biraz şapırdatarak biraz toz ve çimen çıkartıyorlardı ki bana evimi anımsattı.</p>

  <p class="calibre1">Mö'lediler ama bu normal bir mö'leme değildi; sonunda domuz sesi gibi tiz bir ses çıkıyordu. <span class="calibre3">Möö-ih-iiiii!</span> Çitten uzaklaştım.</p>

  <p class="calibre1">Oradan giderken inek-domuzumsu şeyler beni izliyordu ve sessiz büyük kahverengi gözleri bir şekilde kaygı vericiydi.</p>

  <p class="calibre1">Oranın gerisinde, geçtiğim mısır, buğday ve yeşil fasulye tarlalarının iki katı büyüklüğünde bir bitki tarlası vardı. Düzenli, uzun sıralar boyunca parlak yeşil yapraklı bitkiler vardı. Aşağı eğilip yuvarla k bir yaprağın tadına baktım.</p>

  <p class="calibre1">Lezzetli ve biraz tüylüydü ama acı bir tadı vardı. Sapı kalın ve sertti; sanırım havuç ya da patates gibi bir şeydi— meyve kısmı toprağın altındaydı. Sonra bir şey duydum.</p>

  <p class="calibre1"><span class="calibre3">Biip!</span> "Numara 517, aşılandı." Sert plastik gibi bir şeyin çatırtısı ve koşuşturma sesleri duydum.</p>

  <p class="calibre1">Kalın tavuk kümesi tellerinden yapılmış kısa bir çit, arkamdaki tarlayı kapatıyordu. Köşede çömelerek iyice aşağı eğilmiş olduğumdan onu en başta görmedim. Orada benden birkaç yaş büyük, yaklaşık Harley yaşlarında bir kız vardı. Şişman, kısa bacaklı ve epey iri bir tavşanı serbest bırakmıştı ve hayvan zıplayarak ilerliyordu. Her zıplayışında, sol arka bacağı hopluyordu. Kabarık beyaz kuyruğu sallanıyordu ve hoplarken dişlerini sinirle gıcırdattığını duyabiliyordum.</p>

  <p class="calibre1">Bir şey söylemeye başladım ama kız dizleri üzerinde ayağa kalktı. Birkaç metre ilerideki bir başka tavşan bir yoncayı dişliyordu. Kız hiç ses çıkarmadan tavşana doğru atıldı, onu arka bacaklarından yakaladı ve kaçamadan yere koydu. Çırağın kullandığını gördüğüm o plastik bilgisayar şeylerinden birini almak için arkaya doğru uzandı ve tavşanın kulaklarının arkasında salladı. Bu hareketi onu aynı bir manav kasiyeri gibi göstermişti. Bilgisayarımsı şey bipledi ve kız ona baktı sonra da arkasına doğru attı. "Merhaba," dedim.</p>

  <p class="calibre1">Şaşırmış olmasını bekliyordum—beni fark ettiğini belli edecek bir davranışta bulunmamıştı—ama kız yalnızca yukarı bakıp, "Merhaba," demekle yetindi. Ama beni görünce bir an duraksadı. Çırak'ın benimle ilgili ne söylediğini ve tanınmamın ne kadar kolay olduğunu anımsadım. Saçlarım, koştuğum için terlemiş ve tenime yapışmıştı ve hızlı bir şekilde yaptığım örgülerden saçlarım çıkmıştı. Bir işe yaramayacağını bilsem de ellerimle onları düzeltmeye çalıştım; gemide kim olduğumu saklamamın bir yolu yoktu. Kız, "Sen genetik olarak değiştirilmiş deneysin," dedi. Kafamı salladım. "Bilge seninle konuşmamamızı söylemişti." "Tabii, benimle konuşmaya mecbur değilsin," dedim ama sesimdeki gürlemeyi saklayamamıştım, "ama en azından nazik olabilirsin."</p>

  <p class="calibre1">Kız düşünceli bir tavırla kafasını salladı. Arkasına uzanarak hipodermik iğnelerle dolu küçük bir sepet aldı. Neredeyse yarısı boştu; diğer yarısı da yağla karıştırılmış bal gibi altın-sarısı renkte bir sıvıyla doluydu.</p>

  <p class="calibre1">"O nedir?" diye sordum.</p>

  <p class="calibre1">Kız hâlâ yerde tuttuğu tavşana dönerek, "Aşılar," dedi. Tavşan pek de mücadele ediyormuşa benzemiyordu. Arada sırada arka ayaklarını birden çekiyordu ama kızın elinden kurtulmaya çok da uğraşmıyordu. "Bunlar senin evcil hayvanların mı?" diye sordum.</p>

  <p class="calibre1">Bana doğru baktı ve eminim Bilge'nin ne kadar ahmak ve aptal olduğumla ilgili söylediklerini düşünüyordu. "Hayır," dedi. "Bunlar yiyecek." Aptalca bir soru. Tarla oldukça genişti ve yakınımızda yaklaşık yirmi tane tavşan görebiliyordum, daha uzakta da düzinelerce vardı. Tarlanın diğer ucunda bir ev vardı—sanırım kızın eviydi—ve evin etrafında daha fazla tavşan için telli kafesler vardı. <span class="calibre3">Godspeed'de</span> yüzlerce insan olmalı; tavşanlar gibi hızla üreyebilen bir protein kaynağına ihtiyaç duymaları mantıklıydı. Dikkatini tavşana vermişken, "Seni koşarken gördüm," dedi. "Kaçtığın şey neydi?"</p>

  <p class="calibre1">"Sadece koşuyordum," dedim. Beni aynı bir kedi gibi sessizce ve dikkatle dinliyordu.</p>

  <p class="calibre1">"Neden?" diye sordu.</p>

  <p class="calibre1">Omuz silktim. "Neden olmasın?"</p>

  <p class="calibre1">"Bu üretken bir aktivite değil," dedi. Sanki üretkenlik değerli olan tek şey gibi.</p>

  <p class="calibre1">"Ee?" dedim.</p>

  <p class="calibre1">Kız cevap vermek yerine kafasını sola salladı ve arkasını döndü. Sepetteki dolu iğnelerden birini aldı, tavşanın arka bacağına batırdı ve sonra tavşanın gitmesine izin verdi. "Numara 623, aşılandı," dedi. Bilgisayarımsı şey titrek bir çizgi göstererek parıldadı ve yeşil bir çizgiyle birlikte kızın söylediği sözcükler ekranda belirdi.</p>

  <p class="calibre1">"Onları neye karşı aşılıyorsun?" diye sordum. Kapalı bir gemide kaç çeşit tavşan hastalığı olabilirdi ki?</p>

  <p class="calibre1">"Bu onları daha güçlü yapıyor. Daha sağlıklı ve daha iyi etler haline getiriyor." Ayakları üzerine çömelerek bana baktı. "Hastane'de yaşıyorsun, değil mi?" Kafamı salladım.</p>

  <p class="calibre1">"Büyükbabam Hastane'ye alınmıştı," dedi. "Şimdi daha iyi mi?"</p>

  <p class="calibre1">"Öldü."</p>

  <p class="calibre1">Bunu hiçbir duygu belirtisi olmadan söyledi ama gözleri parıldıyordu.</p>

  <p class="calibre1">"Üzgünüm," dedim.</p>

  <p class="calibre1">Basitçe, "Neden?" diye sordu. "Zamanı gelmişti." "Ağlıyorsun."</p>

  <p class="calibre1">Gözünün altını kirli parmaklarından biriyle sildi ve yanağında biraz kir ve yeşil çimen lekesi bıraktı. Parmağındaki gözyaşına baktı ve böyle bir duygunun gözlerinden fışkırmasından dolayı aklı karıştı. Kanıtı parmak ucundan aşağı düşürerek, "Üzgün olmak için bir nedenim yok," dedi. Sesi sakin ve monotondu ve vücudu farklı olduğunu gösterse de üzgün olmadığına inandığını biliyordum.</p>

  <p class="calibre1">Kız sepetini aldı ve bilgisayarımsı şeye uzandı. Düşündüğünden daha uzaktaydı ve elinden kayarak önüme doğru düştü. Ekranın tepesinde iki sözcük yakaladım: GENETİK DEĞİŞİKLİK. Sözcükleri işaret ederek, "Bu da ne?" diye sordum.</p>

  <p class="calibre1">Soru sormadan dediğimi cevapladı ki bu beni biraz şaşırttı. Aynı sabit ses tonuyla, "Genetik değişiklik, üreme genlerini ve kas kitlelerini manipüle etmektir," dedi. "Tasarlanmış artan üretkenlik: yüzde yirmi, artan et üretimi yüzde yirmi beş."</p>

  <p class="calibre1">Boş gözlerine bakarak, "O iğnelerde aşı yoktu," dedim. "Gen manipülasyonuyla ilgili bir şeydi. Biliyorum. Annem bir genetik birleştiriciydi biz şeydeyken—" duraksadım. Hâlâ deli olduğumu düşünüyordu. Onun için gemideki bir bilim deneyinin bir yan ürünüydüm. "Bak, ben Bilge'nin anlattığı kişi değilim. Ben Dünya'danım. Güneş-Dünya yani. Orada doğdum. Sirojenik olarak dondurulmuştum ve erken uyandım. Ve annem, Dünya'da, yani Güneş-Dünya'da bir genetik birleştiriciydi. Tavşanlara enjekte ettiğin o şey—o aşı değil. Genetik değiştirme maddesi. Tavşanların DNA'sını değiştiriyorsun." Benimle hemfikir bir şekilde kafasını salladı, tüm söylediklerimi takip etti ama "Bilge senin aptal olduğunu ve hiçbir şeyi anlamadığını söylemişti," dedi. <span class="calibre3">”Ben</span> Dünya'danım— ama önemli olan bu değil! Bak, önemli olan, o şeyler tehlikelidir. Genetik değişiklik maddeleri çevrede oynanacak şeyler değildir, tavşanlarla bile. Özellikle de onları yiyeceksen. Ne yaptığını bilmiyor musun?"</p>

  <p class="calibre1">Kız, "Bilge bunun aşılama olduğunu söyledi," dedi. Benden uzaklaşmaya başladı.</p>

  <p class="calibre1">"Hey, bekle—dur!" Çit beni geride tutuyordu.</p>

  <p class="calibre1">Kız durdu—ama yalnızca bir başka tavşan almak için.</p>

  <p class="calibre1">"Bak, bu şeyleri bilgisayarımsı şeyde okudun. <span class="calibre3">Tam o/arak orada,</span> onlara genetik değiştirici madde enjekte ettiğini söylüyor. Tam. Orada." Ekranı işaret ettim. Merakla aşağı baktı. Sanki neden bahsettiğimi görmeye çalışıyordu ama üzerinde çalıştığı çizelgede açıkça etiketlenmişti. "Ona bak. Orada. <span class="calibre3">Aşılama</span> sözcüğü görebiliyor musun?"</p>

  <p class="calibre1">Kafasını yavaşça salladı, gözleri ekrandaki sözcükleri tarıyordu. Söylemek istediğim şeyi anlamasını bekleyerek, "Yani..." dedim. Anlamadığında, "Yani tavşanları aşılamıyorsun. Onların DNA'sını değiştiriyorsun."</p>

  <p class="calibre1">Yeniden bana baktı. Gözleri büyümüştü. Bir an için beni anladığını sandım. "Ah, hayır," dedi. "Yanlışın var. Bilge bana söyledi. Bunlar aşı." İğne sepetini incelemem için bana uzattı. "Bunlar tavşanları daha sağlıklı bir hale getiriyor. Daha güçlü ve daha iyi etler olmalarını sağlıyor."</p>

  <p class="calibre1">Karşı çıkmaya başlayacaktım ama kızın büyük, masum ve boş gözleri bunun anlamsız olduğunu söylüyordu. Ürperdim ama bunun kuruyan terimin üşümeme neden olmasıyla bir ilgisi yoktu. Bilge'nin kontrolü sınırsızdı. Bu kızın neden bu kadar boş olduğunu ve Bilge'nin söylediğiyle çeliştiği için gözünün önündeki şeyi neden göremediğini anlayamadım. Fiş çekme olayının arkasında Bilge'nin olup olmadığından emin değilim. Ama bir şeyi kesin olarak biliyorum: Eğer <span class="calibre3">oysa</span> ve eğer tüm bu gemi onu kör bir zihniyetle takip ediyorsa ona karşı çıkmamın hiçbir yolu yoktu.</p>

  <h4 class="calibre1" id="sigil_toc_id_34"><a id="bookmark5"></a><span class="calibre2">34: Çırak</span></h4>

  <p class="calibre1">Ertesi sabah, kapımın altından yıldız ışıkları sızıyordu. Yatağımdan esneyerek ve gerinerek kalktığımda, Bilge'nin tavandaki uzay seferi çizelgesinin metal ekranım açtığını ve sahte yıldızların parıldadığını gördüm. Bilge, "Selam," dedi. Odasının yanındaki duvara yaslanmış, yalancı yıldızlara bakıyordu. Oturduğumda hızla ayağa kalktı ve metal zeminde bazı tıkırtılar duydum. Gemicilerin yaptığı bir şişe içki. Bilge, onu saklamak için harekete geçmişti ama geç kalmıştı. Her ikimiz de ampullere baktık.</p>

  <p class="calibre1">Bilge, "Bazen unutuyorum," dedi. "Ne kadar zor olduğunu. Bunu... çok uzun zamandır yapıyorum." İç geçirdi. Her ne kadar içkinin keskin, yakıcı kokusu havada yayılsa da, Bilge sarhoş değildi. Şişeye baktım—açıktı ama içinden bir iki yudum içilmişti. Bilge, bu gibi bir durumda bile kontrolü elden bırakmazdı. "Zor olduğunu biliyorum," dedim.</p>

  <p class="calibre1">Bilge kafasını salladı. "Hayır, bilmiyorsun. Gerçekte bilmiyorsun. Daha yolun başındasın. Sen... benim verdiğim kararları vermek zorunda kalmadın. Sonrasında onlarla kendi içinde hesaplaşmak zorunda kalmadın." Bununla neyi kastediyordu?</p>

  <p class="calibre1"><span class="calibre3">O tam olarak ne yapmıştı?,</span> Ve bir yanım, elli altı yıldır Bilge olmanın nasıl bir şey olduğunu bilen yanım değil ama on altı yıldır Çırak olmanın ne demek olduğunu bilen yanım, işte bu yanım şu soruyu soruyordu: Ne yapmak <span class="calibre3">zorunda</span> kaldı? Bilge'yi ve daha ötesini de bildiğim için, işi biliyordum. Ve bu işi neden yaptığımızı da biliyordum. Bu işi neden yaşadığımızı ve yaşamak zorunda olduğumuzu da.</p>

  <p class="calibre1">"Senden önceki Çırak hâlâ hayatta olsa bu çok daha kolay olacaktı. Seninle ve Sezon'la ilgilenebilirdi ve ben de—"</p>

  <p class="calibre1">Öne doğru eğilerek, "Neyle?" diye sordum.</p>

  <p class="calibre1">"Diğer her şeyle."</p>

  <p class="calibre1">Bilge artık ayaktaydı ve yalancı yıldızların ışığı vücuduna yansıyordu. Çok yaşlı görünüyordu. Daha önce görmediğim kadar yaşlıydı. Ama onu yaşlandıran yıllar değildi.</p>

  <p class="calibre1">"Sezon'dan <span class="calibre3">nefret</span> ediyorum." Bilge'nin sesinde açık bir tiksinti vardı. Nedenini soracaktım ama bana bakmıyordu ve sözcükler dilimde kenetlendi. Merak ediyordum da—acaba Sezon'dan nefret etme sebebi onun çiftleşebileceği kimse olmaması mıydı? Onu birine Harley'in kız arkadaşına baktığı gibi bakarken hiç görmemiştim... Benim Amy'ye baktığım gibi. Belki benden önce bir sevgilisi olmuştur, kendi Sezon'unda, ama belki de kadın ölmüştü. Belki... yutkundum. Daha önce düşünmediğimi söyleyemem, yani Bilge'nin gerçekte benim—Bilge düşüncelerimi keserek, "Gururlanma," dedi. "Efendim?"</p>

  <p class="calibre1">"Gururlanma. Ne yapman gerekirse yapacaksın, hoşuna gitse de gitmese de. Gururlanacak hiçbir şey yok, yani Bilge'yken. Asla doğru bir cevap yok. Sadece onları hayatta tut. Nasıl olduğu önemli değil. Sadece bu lanet gemiyi hayatta tut."</p>

  <p class="calibre1">Dolu şişesini aldı ve kendini karanlık odasına hapsetti. Metal ekran, yalancı yıldızları kaplamıştı ve ben de karanlığın içinde kalmıştım. Bir saat sonra, günün başlangıç saati gelmişti. Bilge odasından çıktı. Kıyafetleri yeniydi, gözleri açıktı ve nefesi tazeydi. Sanırım o şişe hâlâ doluydu. Yalancı yıldızların altındaki konuşma sanki bir rüya gibiydi. Bilge, Gemici Katı'na giden bölmeye yürüyordu. Sessizliği bozan tek ses, topallığı nedeniyle tempolu olmayan ve metal zemin üzerine vuran ayak sesleriydi.</p>

  <p class="calibre1">Bölme kapısını açarken, "Dün tüm günü o Güneş-Dünya kızıyla geçirdin," dedi.</p>

  <p class="calibre1">Omuz silktim.</p>

  <p class="calibre1">"Şimdi ders yapmaya zamanım yok. Gemi her şeyden önce gelir. Ama sana verdiğim görevi tamamen unuttun, değil mi? Çatışmanın üçüncü nedenini keşfedecektin?"</p>

  <p class="calibre1">Başımı eğdim. Unutmuştum. Sanki çok uzun bir süre önceydi. Yukarı baktığımda Bilge omzumun üstünden bakıyordu, gözlerime bakmıyordu. Ne düşündüğünü bilemem ama iyi bir şey olduğunu sanmıyorum. Sonunda, "İyi," diyebildi.</p>

  <p class="calibre1">"İyi mi?"</p>

  <p class="calibre1">Bilge, "Zamanını onunla geçir," dedi. "Onun ne tür belalara yol açabileceğini kendin görürsün."</p>

  <p class="calibre1">Sonra bölmeden aşağı inerek beni cevaplamayacağını bildiğim sorularla bıraktı.</p>

  <p class="calibre1">Doğrudan yerçekimi tüpüne ve Besleme Katı'na gittim. Eğer Bilge bana ödevimi bırakarak Amy'le zaman geçirme izni veriyorsa bunu sorgulayamazdım. Orion, Kayıt Salonu'ndaki verandadaydı (Bilge'nin portresine sırtını yaslamıştı ki bu beni güldürdü), yanından geçerken ona el salladım.</p>

  <p class="calibre1">Bahçe daha önce görmediğim kadar kalabalıktı. Çevredeki tek ses, çalıların ardında, ağaç kenarlarında, heykelin altında, yolun tam ortasında çiftleşen insanların nefes alıp verişleri ve homurtularıydı. Hastane'ye girebilmek için kıvranan terli vücutların üstünden geçmem gerekti. Neyse ki asansör boştu. Ama çok uzun süredir boşmuş gibi kokmuyordu. Koğuş'takiler daha normale benziyordu. Evet, Victria ve Barti köşede öpüşüyordu ve oyuncu grubundan birkaç kişi camdan duvara yaslanmıştı ama çoğu giyinik sayılırdı.</p>

  <p class="calibre1">Kapısını çaldığımda Amy'nin de onlar gibi olmasını biraz da olsa bekliyordum—birazcık—ama değildi. Giyinmiş, camdan dışarı bakıyordu. Odasına girdiğimde, "Bunu neden yapıyorsunuz? Açık alanda, her yerde... " diye fısıldadı.</p>

  <p class="calibre1">"Sezon başladı."</p>

  <p class="calibre1">"Bu... normal değil. İnsanlar böyle hareket etmez. Bu... Çiftleşme, aşk değil." Omuz silktim. "Elbette çiftleşme. Olay da bu zaten. Yeni bir nesil oluşturmak."</p>

  <p class="calibre1">"Herkes mi? Aynı anda mı? Herkes <span class="calibre3">şimdi</span> mi seks yapmaya karar verdi?" Kafamı salladım. Belki de ailesi ona Sezon'dan hiç bahsetmemişti ama elbette bunu bilecek yaştaydı. Tüm hayvanlar kızışır. İnsanların aynı inekler, koyunlar ve keçiler gibi bir Sezon'u vardır.</p>

  <p class="calibre1">Amy homurdandı. Yarım ağızla gülerek sanki bir şakaymış gibi, "Suya bir şey karışmış olmalı," dedi. Ama yüzü yeniden karanlıklaştı ve kısık bir sesle daha çok kendi kendine konuşarak, "Ama bu <span class="calibre3">doğal</span> değil," dedi. Cevap vermedim. Yirmi yaşına geldiğimizde Sezonda ikimizin nasıl olacağımızı düşünmekle meşguldüm. Yani birlikte. Sadece biz.</p>

  <p class="calibre1">Bir şey söyledi. Beynimi istila eden düşüncelerden kurtulmak için kafamı salladım.</p>

  <p class="calibre1">"Olur, mu?" diye sordu. "Ne olur mu?"</p>

  <p class="calibre1">"Ailemi görmeye benimle birlikte gelir misin?"</p>

  <p class="calibre1">Derin bir nefes alıp yavaşça verdim. "Amy... onlar hâlâ donmuş durumda." Soğuk ve sabit bir ses tonuyla, "Biliyorum," dedi. "Ama gene de onları görmek istiyorum. Önce ailemi görmeden o katta oturup, katili beklemeye katlanabileceğimi sanmıyorum." Ben de onunla birlikte gittim. Işıklar çoktan donma katına inmişti. Önce Amy çıktı ve düzinelerce küçük, kare şeklindeki kapıya baktı. Sessizce koridora ilerlerken onu takip ettim. Kapıların sonunda bana döndü. "Hangisinin onlar olduğunu bile bilmiyorum." Kaybolmuş gibi bir hali vardı. "Ben bakabilirim," dedim. Kapıların sonundaki masaya gittim ve üzerindeki flopiyi aldım.</p>

  <p class="calibre1">"İsimleri neydi?" diye sordum.</p>

  <p class="calibre1">"Maria Martin ve Bob—Robert Martin."</p>

  <p class="calibre1">İsimlerini ekrandaki klavyeye yazdım. "Numara 40 ve 41," dedim. Flopiyi aşağı koyamadan Amy sıra boyunca hafif sesle sayarak ilerledi. Ailesinin numarasına sahip olan yan-yana iki kapının önünde durdu. "Açmamı ister misin?" diye sordum.</p>

  <p class="calibre1">Amy kafasını evet anlamında salladı ama elimi öne uzattığım esnada elimi yakaladı. "Bunu ben yaparım," dedi ama yapmadı ve orada öylece durarak kapanmış kapılara baktı.</p>

  <h4 class="calibre1" id="sigil_toc_id_35"><span class="calibre2">35: Amy</span></h4>

  <p class="calibre1">Onları görmek istiyorum.</p>

  <p class="calibre1">Annemin gülümseme çizgisini gözlerimle takip etmek istiyorum. Yumuşak çenemle babamın dağınık sakalına dokunmak istiyorum. Onları görmek istiyorum. Ama onları donmuş et gibi görmek istemiyorum.</p>

  <h4 class="calibre1" id="sigil_toc_id_36"><span class="calibre2">36: Çırak</span> "Amy?"</h4>

  <p class="calibre1">Sesi duyunca ikimiz de arkamızı döndük.</p>

  <p class="calibre1">"Aşağıda napıyorsun sen? "diye sordum.</p>

  <p class="calibre1">Harley bize doğru ilerlerken bir yandan da esniyordu. "Bekçilik yapıyorum. Aynı konuştuğumuz gibi. Siz ikiniz dışında kimse aşağı inmedi."</p>

  <p class="calibre1">Harley'in gözlerinin altındaki morluklara bakarak suçluluk içinde, "Bu gece ben kalırım," dedim.</p>

  <p class="calibre1">"Yok, kalmazsın sen." Harley sırıttı. "Kalamazsın yani. Bilge fark eder. Ben kalabilirim. Burası sessiz ve rahat rahat resim de yapabiliyorum." Harley'i bilirim. Ne kadar saplantılı olabileceğini bilirim. Muhtemelen donmuş insanları korumaktan çok yıldızlara bakarak zaman geçirmiştir.</p>

  <p class="calibre1">Ona doğru iyice yaklaşarak eğildim, böylece Amy beni duymayacaktı. "Ama ilaçların—"</p>

  <p class="calibre1">Yalnızca ikimizin ve Koğuş'taki herkesin aldığı mavi ve beyaz renkteki engelleyici ilaçtan bahsetmiyorum. Harley'e "nöbetleri" için daha fazla ilaç veriyorlardı, şeyden beri—</p>

  <p class="calibre1">Harley, "Bir sorun olmaz," dedi ve her ne kadar ona inandığımdan emin olmasam da, Amy'ye bakış şeklinden, bu konuyu onun önünde tartışmak istemediğini anlayabildim.</p>

  <p class="calibre1">"Neden bizimle gelmiyorsun? Amy ailesini bulacak," dedim.</p>

  <p class="calibre1">Harley duraksadı—yıldızlara geri dönmek istiyordu. Ama endişe içinde ona baktığımı görünce fikrini değiştirdi.</p>

  <p class="calibre1">Gözü yıldız bölmesine giden koridorda olsa da, "Tamam," dedi. Harley'in gözlerindeki boş delikte bir şey vardı, bir tür açgözlü özlem vardı ve bu da onun için endişelenmeme neden olmuştu. En son edindiği takıntıya benzer bir takıntıydı bu.</p>

  <p class="calibre1">Amy arkamdan, "Benim burada işim bitti," dedi. "Emin misin?" diye sordum.</p>

  <p class="calibre1">Kafasını salladı. Flopiye bakarak, "Ama bagajını almak istemiyor musun?" diye sordum. "Bagajım mı?"</p>

  <p class="calibre1">"Dondurulmadan önce paketlediğin eşyalar? Burada yazdığına göre senin, annenin ve babanın birer bagajı varmış."</p>

  <h4 class="calibre1" id="sigil_toc_id_37"><a id="bookmark6"></a><span class="calibre2">37: Amy</span></h4>

  <p class="calibre1">Harley'le birlikte Çırak'ı kilitli küçük metal kapılardan oluşan sıra boyunca takip ederken kalbim yerinden çıkacak gibiydi.</p>

  <p class="calibre1">Ben hiçbir şey paketlememiştim. Annemle babam bana yanıma bir şey alabileceğimi söylememişti. Çırak kilitlerden birini açtı; içeride bavullardan oluşan on tane bagaj sırası vardı.</p>

  <p class="calibre1">"İşte buradasınız," diyerek üç tane bagajı çekmeye başladı.</p>

  <p class="calibre1">İlk bagajdaki tuşa basarken, Harley ve Çırak da yanımdaydı. Kapak sesli bir şekilde açıldı—hava kilidi koruma mührü kırıldı.</p>

  <p class="calibre1">Bu annemin bagajı olmalıydı. Kapak açılır açılmaz kokusu çevreye yayıldı. Derin bir nefes alarak gözlerimi kapadım ve yıllarca önce kıyafetleriyle oynarken o kokuyu nasıl aldığımı hatırladım. Tekrar nefes aldım ve fark ettim ki burnuma gelen tek şey bagajın içine doldurdukları acı koruma gazının kokuşuydu ve Annemin parfümü de bir hatıradan başka bir şey değildi. Fotoğraflarla dolu koruma poşetini aldım.</p>

  <p class="calibre1">Harley, "O ne?" diye sordu.</p>

  <p class="calibre1">"Okyanus."</p>

  <p class="calibre1">Ona ağzı açık bir şekilde bakıyordu.</p>

  <p class="calibre1">Çırak, "Peki ya şu?" diye sordu.</p>

  <p class="calibre1">"Bu Büyük Kanyon'a yaptığımız geziydi."</p>

  <p class="calibre1">Çırak, ona uzattığım fotoğrafı aldı. Kolorado Nehri' nin aşındırdığı taşı parmağıyla gösterdi. Kuşkucu görünüyordu ve sanki ailemle arkamızdaki kanyonun gerçek olduğuna tam olarak inanamıyor gibiydi. Harley, yedi yaşındayken sahilde kumdan kale yaptığım fotoğrafı işaret ederek, "Tüm bunlar su mu?" diye sordu.</p>

  <p class="calibre1">Güldüm. "Hepsi su! Tuzlu su ve çok büyük ama sürekli yukarı-aşağı ve içe-dışa doğru dalgalar oluyor. Babamla birlikte dalgalara atlardık, ne kadar ileri gidebildiğimizi görür ve sonra kumsala geri dönerdik." Harley, "Hepsi su," diye mırıldandı. "Hepsi su."</p>

  <p class="calibre1">Diğer fotoğraflar çok da heyecan verici değildi. Çoğunlukla benim fotoğraflarımdı. Bebeklik halim. Büyük babamların balkabağı bahçesinde yeni yeni yürüyen halim. Okulda ilk günüm. Baloda siyah dar giysimle Jason'ın yanında durduğum ve onun mısır çiçeği korsajını kabul ettiğim halim. Bagajın daha derinlerini yokladım. Annemin Dünya'da bırakmayacağından emin olduğum bir şey vardı. Parmaklarım küçük ve sert bir şeye değdiğinde kalbim küt küt atmaya başladı. Daire şeklinde bir tepesi olan kadife kutuyu bagajdan çıkararak avcumda tuttum.</p>

  <p class="calibre1">Çırak, "O ne?" diye sordu. Harley, hâlâ okyanusa bakıyordu. Kutunun içinde altından haç şeklinde bir kolye vardı. Büyük annemin haçı. Çırak gülümsedi. "Senin de o peri masallarına inananlardan biri olduğunu söyleme bana!"</p>

  <p class="calibre1">Haçı onunla hiçbir göz teması yapmadan boynuma geçirdiğimde gülümsemesi geçti. Haçı göğsümün ortasına oturturken, "Bu geminin adı <span class="calibre3">Godspeed,"</span> dedim. <span class="calibre3">"Godspeed</span> sadece şans anlamına gelir." Gözümü Çırak'tan ayırarak donmuş morg kapılarına döndüm. "Dahası da var." Yutkundum ve fotoğrafları bagaja geri koydum. Büyük Kanyon'daki resim dışındakileri.</p>

  <p class="calibre1">Babamın bagajına uzandığımda haç öne doğru sallandı. Bagajda daha çok kitaplar vardı. Bazılarını biliyordum: Shakespeare'in tüm eserleri, <span class="calibre3">Pilgrim's Progress,</span> İncil, <span class="calibre3">Otostopçu'nun Galaksi Rehberi...</span> On ya da on iki tane de askeri taktikler, hayatta kalma ve bilim kitabı vardı. Üç kitap tamamen boş kâğıtlarla ve bir paket açılmamış mekanik kurşun kalemle doluydu. Bir defter ve üç kalemi bir kenara koydum.</p>

  <p class="calibre1">Duraksadım ve Sun Tzu'nun <span class="calibre3">Savaş Sanatı</span> adlı kitabını bagajdan çıkardım. Onu daha önce okumamıştım ama adına bakarak insanların fişini çeken birine karşı neler yapmam gerektiğiyle ilgili bir fikir verebileceğini düşündüm. Çırağın adını görmemiş olduğunu umarak onu not defterinin altına iliştirdim. Bir şekilde, bir biçimde tüm bunların ardında onun ustası Bilge'nin olduğundan emindim ve eğer olaylar o noktaya gelirse korkarım onunla yalnız başıma savaşmak zorunda kalacaktım.</p>

  <p class="calibre1">Sonra onu gördüm. Oyuncak ayımı.</p>

  <p class="calibre1">Onu kaldırdım. Boynundaki yeşil kurdele asimetrikti ve burnunun ucundaki keçede kaybolmuştu. Sağ patisindeki kıllar gitmişti çünkü bebekken başparmağım yerine onu emerdim.</p>

  <p class="calibre1">Amber'a sarıldım, keçe ve dolgu maddesinin veremeyeceği bir şeyin özlemi içindeydim.</p>

  <p class="calibre1">Çırak, "Son bagaj," diyerek, babamın bagajını kapatmamın ardından son bagajı bana doğru itti.</p>

  <p class="calibre1">Derin bir nefes aldım. Amber'ı sıktım.</p>

  <p class="calibre1">Ama o bagaj boştu.</p>

  <p class="calibre1">Harley omzuma yaslanarak,"Senin eşyaların nerede?" diye sordu.</p>

  <p class="calibre1">Ağlamaya başladım.</p>

  <p class="calibre1">"Babam onlarla gideceğimi düşünmüyordu," dedim. "Benim için bir şey paketlemedi çünkü onlarla gerçekten de gideceğimi düşünmemişti."</p>

  <h4 class="calibre1" id="sigil_toc_id_38"><span class="calibre2">38: Çırak</span></h4>

  <p class="calibre1">"Ama sorun yok," dedim. "İhtiyacın olacak her şey bu gemide var. Kıyafetlerin ya da herhangi bir şeyle ilgili endişelenmene gerek yok." Harley koluma bir yumruk attı. "Ne?"</p>

  <p class="calibre1">Amy doldurulmuş hayvanına sarıldı ve not defteri, kalemler ve ailesinin kutusundan seçtiği fotoğrafı adı. Derin bir sesle, "Burada işim bitti," dedi. Harley, bagajları geri yüklememe yardımcı oldu. Bana sürekli imalı bakışlar atarak kaşlarını Amy'ye doğru hareket ettiriyordu ama ne demek istediğiyle ilgili hiçbir fikrim yoktu. <span class="calibre3">Çıt. Vın. Pat.</span></p>

  <p class="calibre1">Amy doldurulmuş hayvanı yere düşürdü ve kitaplarla kalemler yerde takırtılar yaptı ve fotoğraf da yere kaydı. "Bu sesi biliyorum," diyerek nefes aldı, yerinde kalakaldı ve donmuş vücutların arasında koridorda koşmaya başladı. Harley, "Amy, bekle!" diye bağırdı ve ben de onun peşinden gitmeye başladım. Altmışlı sıra civarında ayağı kaydı.</p>

  <p class="calibre1">"Acele et!" diye bağırdı.</p>

  <p class="calibre1">Köşeyi döndüm. Koridorun ortasındaki camdan kutunun üzerinden dumanlar çıkıyordu.</p>

  <p class="calibre1">Her ne kadar cevabını bilsem de, "Bunu sen mi yaptın?" diye sordum. Amy, "Elbette hayır!" dedi. Sesi sanki her şeyi aynı anda söylemeye çalışıyormuş gibi rahatsız ediciydi. "O da benim gibi uyanacak mı?" Kutuya baktım—içeride bir kadın vardı. Amy'den daha uzun ve daha şişmandı. Koyu kıvırcık saçları ve benimkinden koyu bir ten rengi vardı. Kutunun tepesinde kırmızı renkte yanıp sönen bir ışık vardı. Siyah elektrik kutusuna baktım. İçindeki anahtar döndürülmüştü. Parmağımı wi -com tuşuna bastırdım. "Com bağlantısı: Doktor. <span class="calibre3">Hemen!”</span> "Ne oldu?" Doktor'un sesi wi-com'daydı. "Doktor! Yeni birine daha oldu! Burada bir kutu daha var! Çabuk gel!" "Nasıl yani?"</p>

  <p class="calibre1">"Donma katındayız. Dondurulmuşlardan biri daha. Dışarı çıkarılmış. <span class="calibre3">Işık kırmızı yanıyor!"</span> "Hemen geliyorum."</p>

  <p class="calibre1">Doktor bağlantıyı kesti. Yakında olduğunu umdum. Eğer Hastane'deyse, birkaç dakikaya yanımıza gelebilirdi—eğer Şehir'de ya da Gemici Katı'ndaysa, daha uzun sürecekti. Harley, "Neler oluyor?" diye sordu.</p>

  <p class="calibre1">Amy, "Biri bana yaptığının aynını bu kadına da yaptı," dedi. "Biri benim fişimi çekerek beni burada</p>

  <p class="calibre1">ölmeye bırakmıştı." Harley, "Yani kadın uyanacak mı?" diye sordu.</p>

  <p class="calibre1">"Bilmiyorum. Sanırım eğer anahtarı eski konumuna getirebilirsek onu geri koyabiliriz... ama bilmiyorum. Her şeyi batırmaktan korkuyorum. Çok basit görünüyor ama... "</p>

  <p class="calibre1">Amy yumuşakça, "Onun uyanmasına izin vermeyin," dedi. "Donmak kötü bir şey ama yalnız uyanmaktan daha iyi."</p>

  <p class="calibre1">Kalbim burkuldu. Hâlâ kendini yalnız hissediyordu.</p>

  <p class="calibre1">Arkadan, "Çırak?" diye bir ses geldi.</p>

  <p class="calibre1">"Burada!" diye cevap verdim. "Numara..." açık kapıya baktım, "Numara 63!" Doktor koridoru koşarak geçti. Camdan kutuya eğilirken Harley'i yana itti. Camın üstündeki buğuyu sildi. Doktor, "Çıkarılalı çok olmamış," dedi. "Daha pek erimemiş bile."</p>

  <p class="calibre1">"Bu iyi, değil mi? Değil mi?" Amy'nin parmakları camdan kutuya baskı yapıyordu, sanki buzun</p>

  <p class="calibre1">içinden geçerek kadının elini tutmaya çalışıyor gibiydi.</p>

  <p class="calibre1">Doktor, "İyi," dedi. Bana çarptı. Geri adım attım. Doktor, cama dayandı ve elektrikli kutuya baktı. Bir flopiyi kutudaki bir kabloya taktı ve ekranda beliren sayıları okudu. Homurdandı ama bunun iyiye mi kötüye mi delalet olduğunu anlayamadım. Flopiye başka sayılar da yazdı sonra anahtarı döndürmeden önce çengelden çıkardı. Işık kırmızıdan yeşile dönüştü.</p>

  <p class="calibre1">Doktor bir cam kutuyu dondurma haznesine itti. Kapıyı kapadı ve mandalı aşağı çekti. Çevremizde bir soğukluk dalgası gezindi ki bu Numara 63'ün dışarıda olduğunun tek kanıtıydı.</p>

  <p class="calibre1">Doktor, "Kadının durumu iyi," dedi. "Onu zamanında yakalamışsınız."</p>

  <p class="calibre1">Harley, "Arkadaşlar?" diye çağırdı. Şaşkınlık içinde arkama baktım—Harley koridordan aşağı ve bizden uzağa, görüş alanımızın dışına yürüdü. Doktor, "Onun burada olduğunu nasıl bildiniz?" diye sordu. Amy, "O sesi duydum," dedi.</p>

  <p class="calibre1">Doktor'un yüzü kırıştı. "Yani bunu her kim yaptıysa siz buradayken o da buradaydı. Pekiyi neden aşağıdaydınız?"</p>

  <p class="calibre1">Amy ailesine bakacağımızdan bahsetmeye fırsat bulamadan, "Amy'ye ailesinin bagajlarını göstermek istedim," dedim. Bir şekilde o an için dondurma hazneleriyle ilgili bir şey yapacağımızı itiraf etmenin pek de iyi olmayacağını düşündüm.</p>

  <p class="calibre1">Harley iki sıra öteden, "Ah... arkadaşlar?" diye seslendi. Doktor, "Bu hoşuma gitmedi," dedi. "Aşağıda her kim varsa, sizin burada olduğunuzu biliyor olmalı ve ne olacağını duyacağınızı da biliyor olmalı. Siz üçünüz dışında aşağı biri geldi mi?"</p>

  <p class="calibre1">Amy'le birbirimize baktık. "Bildiğim kadarıyla hayır," dedi. "Benim bildiğim kadarıyla da kimse gelmedi." Harley, "Arkadaşlar!" diye bağırdı. Arkaya doğru, <span class="calibre3">"Ne?l"</span> diye bağırdım. "Yirminci sıraya gelin. Hemen!"</p>

  <p class="calibre1">Doktor yürümeye başladı ama Amy ve ben orayı daha iyi bildiğimiz için koştuk. Harley'in sesindeki aciliyet kötüye delaletti. Bir sorun vardı. Köşeyi döndüğümüzde, Harley'in niye bağırdığı ortaya çıktı. Koridorun ortasında bir başka kutu daha vardı. Ama bu kutu erimişti ve içindeki adam da çoktan ölmüştü.</p>

  <h4 class="calibre1" id="sigil_toc_id_39"><a id="bookmark7"></a><span class="calibre2">39: Amy</span></h4>

  <p class="calibre1">"Ah."</p>

  <p class="calibre1">Bunu yüksek sesle söylemek istememiştim aslında.</p>

  <p class="calibre1">Ama o adamı tanıyordum.</p>

  <p class="calibre1">Bay Kennedy, annemle birlikte çalışmıştı. Hep garip bir adam olduğunu düşünmüşümdür. Şu asla evlenmemiş olan ama yaşlı olduğu için istediği sapıklığı yapıp, yaptığının yanına kalacağına inanan türden adamlardan biriydi. Hep annemin bluzunun içine doğru bakar ya da laboratuvara annemle babamı ziyarete gittiğimde yerden bir şey almamı isterdi. Annem bu duruma hep gülmüştür ama ben Bay Kennedy'nin evdeyken, annemin kıvrılmış bluzu ya da benim iç çamaşırı çizgimle ilgili ne hayaller kurduğunu merak etmişimdir.</p>

  <p class="calibre1">Ve şimdi o ölmüş, gözleri açık ve irisleri beyazlaşmış bir şekilde sirojenik sıvının içinde yüzüyordu. Teni solgundu, sanki suyu bir sünger gibi içine çekmişti. Ağzı gevşekti ve yanakları sarkmıştı ve bu yüzden de çenesinde su ile dolu balonlar oluşmuştu.</p>

  <p class="calibre1">Çırak, "Numara 63, dikkat dağıtmak için kullanıldı," dedi.</p>

  <p class="calibre1">Doktor, "Bence öyle değil," dedi. "Bu dışarı çıkarılalı bayağı olmuş." Camdan kutunun kapağını kaldırdı ve Çırak'la birlikte onu yere koydular. Doktor elini Bay Kennedy'nin içinde yüzdüğü sıvıya batırdı.</p>

  <p class="calibre1">"Su serin ama soğuk değil. Fişi dün ya da en azından dün gece çekilmiş olabilir."</p>

  <p class="calibre1">Çırak bana baktı. Biz yağmurda koşarken ve kahkahalar atarken Bay Kennedy boğuluyormuş. O çift, gölün yanındaki bankta sevişirken, Bay Kennedy ölüyormuş. Ben ıslak kıyafetlerimi çıkartıp, buharlı bir duş alırken ve karanlık tarlalara bakarak uyuyakalırken Bay Kennedy ölümün içinde yüzüyormuş. Bir başka şey daha: Harley, katille aynı anda buradaydı. "Neden?" diye sordum.</p>

  <p class="calibre1">Doktor bilgisayarımsı şeyine bastı. "Numara 26. İsmi—"</p>

  <p class="calibre1">"Bay Kennedy," dedim.</p>

  <p class="calibre1">"Evet." Doktor bana şaşkınlık içinde baktı.</p>

  <p class="calibre1">"Onu tanıyordum."</p>

  <p class="calibre1">"Ah. Üzgünüm," dedi ama oldukça rastgele bir şekilde, sanki sadece nazik olmaya çalışıyor gibi bir havası vardı. "Numara 26—" "Bay Kennedy."</p>

  <p class="calibre1"><span class="calibre3">"Bay Kennedy</span> bir silah uzmanıydı."</p>

  <p class="calibre1">"Gerçekten mi?" diye sordum. Bay Kennedy annemle aynı departmanda çalışsa da, onun silahlarla ilgili bir şey yaptığı konusunda en ufak bir fikrim bile yoktu. Annemin silahlarla alakası yoktu. Genetik birleşim üzerine çalışıyordu. DNA'yla uğraşıyordu, silahlarla değil. Doktor kafasını salladı. "Biyolojik silahlar üzerine iyi bir eğitim almış. Burada yazdığına göre ekolojik bombalar geliştirmek için devletle birlikte çalışmış."</p>

  <p class="calibre1">Çırak, "Bunu kim yapıyor?" diye sordu. "Tüm bu insanların fişini kim çekiyor? Önce William Robertson, sonra kadın, yani Numara 63 ve şimdi de bu adam."</p>

  <p class="calibre1">"Ve ben," diye ekledim.</p>

  <p class="calibre1">Çırak bana baktı ve kaşlarını çattı. Doktor, " İki kurban—iki ölümden dönüş," dedi.</p>

  <p class="calibre1">"Ve ortada bir neden yok." Bir zamanlar Bay Kennedy'nin içinde yattığı boş dondurma haznesine baktım. Ve sonra da üzerinde sayılar olan düzinelerce ve düzinelerce küçük kapıya. Biz katili durdurana kadar daha kaç dondurma haznesi boşalacaktı?</p>

  <h4 class="calibre1" id="sigil_toc_id_40"><a id="bookmark8"></a><span class="calibre2">40: Çırak</span></h4>

  <p class="calibre1">Harley ile birlikte, Bay Kennedy'yi Doktor'un isteği üzerine boşaltım bölümüne taşıdık. Amy bizi bekleyeceğini söyledi. Ama onun diğer sıraya giderek ailesinin kapısına bakmak ve kapıların hâlâ kapalı olduğundan emin olmak istediğini biliyordum.</p>

  <p class="calibre1">Doktor bölmenin kapısını açtı ve Harley'le birlikte vücudu oraya koyduk. Kapılar kapandı ve bizi açık uzayın tehlikelerinden korudu. Harley gözlerini sonuna kadar açmış kabarık cam pencereden dışarı bakıp yıldızları görmek için bu yeni şansı değerlendiriyordu. Ama ben yalnızca Bay Kennedy'nin şişmiş vücudunu görebiliyordum.</p>

  <p class="calibre1">Harley'e baktım ve gözlerinde milyarlarca yıldız gördüm. Onları içiyor, ruhuna emiyordu. Ellerini pencereye kaldırdı ve bir an için Harley'in kapıyı açmaya çalışarak Bay Kennedy'nin ardından uçarak yıldızlara ulaştığı çılgın bir hayal gördüm. Bölme kapandı. Ama yıldızların ışığı hâlâ Harley'in gözlerindeydi.</p>

  <p class="calibre1">Harley, "Her zamankinden de güzeller," diye fısıldadı.</p>

  <p class="calibre1">"Evet, eminim Bay Kennedy de buna katılıyordur," dedim ama Harley alaycılığımı fark etmedi.</p>

  <p class="calibre1">"Gelin çocuklar." Doktor'un endişeli ifadesi gözlerindeki çizgileri derinleştirmişti.</p>

  <p class="calibre1">Geri döndüğümüzde Amy yüzünü siliyordu. Doldurulmuş hayvanı, fotoğrafları, kalemleri ve kitapları dolapların orada düşürdüğü yerden gidip almıştı. Doktor onlara baktı ama bir yorum yapmadı. Bir flopi aldı ve bir şeyler yaptı. Zaman harcıyordu. Ne söyleyecekse ona hazırlık yapıyordu. Ne yaptığını biliyordum: Bilge ile nasıl iletişim içine girerek bunu ona söyleyeceğini düşünüyordu. Ve flopiyle oyalandığı sırada bana söyleyeceği ve benim de kabul edeceğim bir şey düşünüyordu.</p>

  <p class="calibre1">Duruşumu biraz daha dikleştirdim. Eskiden Doktor beni hiç düşünmeden, hatta bana hiç danışmadan Bilge'yi arardı.</p>

  <p class="calibre1">Doktor, "Çırak," dedi, "Durumun ciddiyetinin farkında olduğunu biliyorum. Ama Amy ve Harley, sizin bunu kimseye anlatmamanız çok önemli. Ne Bay Kennedy'yi ne de boşaltım bölmesini"—Harley'e baktı—"buradaki insanları ve hatta Hastane'nin altında başka bir kat olduğunu da. Tüm bunları bir sır olarak saklamak <span class="calibre3">zorundasınız"</span></p>

  <p class="calibre1">Geliyor. Hissedebiliyorum. Doktor'un hâlâ Bilge'ye başvurma ihtiyacı duymasına neden olacak o şüphe. Eli wi-com'una uzandı. Ah. Oradaydı.</p>

  <p class="calibre1">"Bilge'yle bağlantı kurmana gerek yok," dedim. "Amy ve Harley'e ben kefil olurum." Yerimi değiştirerek Doktor'la onların arasına girdim. Hep uzun olmuşumdur ama o an için kambur da durmuyordum. Bunun yerine Doktor'un benimle göz göze gelebilmesi için yukarı bakmasını sağlamak istiyordum. Duraksadı ama sonunda başını salladı. "Çırak olan sensin." Demek istediği, Bilge'ye hesap verecek olanın ben olduğumdu.</p>

  <p class="calibre1">Harley, "Minik Balık ve benim için sorun değil," dedi ve Amy'nin omzuna kolunu attı. "Bizimle ilgili endişelenmenize gerek yok."</p>

  <p class="calibre1">Doktor'un endişesi geri döndü. "Gene de Bilge'yle iletişime geçerek ne düşündüğünü öğrensem iyi olacak."</p>

  <p class="calibre1">"Hayır," dedim.</p>

  <p class="calibre1">"Ne?"</p>

  <p class="calibre1">"Benim de en az onun kadar otoritem var. Sezon yukarıda tam kapasite işliyor ve benim yöneteceğim jenerasyon bu Sezon'da oluşacak. Doktor, yalnızca Bilge'ye değil bize de güvenmeyi öğrenmelisin. Amy ve Harley'in bunu bilmesinde bir sakınca olmadığını ve onlara güvenebileceğimizi söylüyorum. Ve artık gitme zamanı olduğunu söylüyorum. Ama önce," diye devam ettim Doktor bir şey diyemeden, "flopini görmeme izin ver."</p>

  <p class="calibre1">"Benimkini...?"</p>

  <p class="calibre1">"Senin flopini." Durgun parmaklarından dijital membran bilgisayarını aldım. Tarayıcı, başparmak izimi okuyarak Bilge/Çırak erişimimi onayladı. Ekranın arka kısmı siyahken hızla tıkladım. Ne baktığımı hiçbirinin görmesini istemiyordum.</p>

  <p class="calibre1">O katta kimlerin olduğunu bulmaya çalışıyordum. Kapılardaki tarayıcılar parmak izlerini okuyordu; bu kata, donma haznelerinin olduğu bu koridora gelen ve savunmasız donmuş kurbanları öldüren kişinin parmak iziyle ilgili bir ipucu bulmak zor olmamalıydı. Ve bulması zor da değildi. Daha önce kontrol ettiğimizde, bir saniyemizi bile almamıştı—Doktor donma katına inmişti ve Bilge ve birkaç Gemici bilimci de öyle.</p>

  <p class="calibre1">Ama o zamandan beri, donma katında bizim dışımızda yalnızca bir kişi bulunmuştu.</p>

  <p class="calibre1">Ekrandaki isme baktım.</p>

  <p class="calibre1">Bilge.</p>

  <h4 class="calibre1" id="sigil_toc_id_41"><a id="bookmark9"></a><span class="calibre2">41: Amy</span></h4>

  <p class="calibre1">Çırak, asansöre binmedi.</p>

  <p class="calibre1">"Yapmam gereken başka bir şey var," dedi. Duruşunda karanlık ve ciddi bir ifade vardı. Dik durduğunu görene dek şimdiye kadar nasıl kambur durduğunu fark ettim. Geminin gelecekteki lideri olacağını biliyordum çünkü Doktor ve Bilge bana öyle söylemişti. Ama o an, ona baktığımda gerçekten içindeki lideri gördüm.</p>

  <p class="calibre1">Bir yanım orada, o katta kalarak ailemi korumak istiyordu. Hepimiz aşağıda aynı kattayken, onları donmuş insanların fişini çekebilecek kadar zeki olan o kişiden korumak istiyordum. Ama Çırak'ın bir nedenle orada yalnız başına olmaya ihtiyacı olduğunu görebiliyordum ve ailemi korumak konusunda da ona güveniyordum.</p>

  <p class="calibre1">Doktor, "Çırak, bence yanımızda gelerek Bilge'yle görüşmen gerekiyor," dedi. Çırak, "Ah, Bilge'yle konuşacağım zaten," dedi ve yukarı uzanarak Doktor için asansörü çağırdı ve kapılar açılınca geri çekildi. Kapılar tamamen açılmadan arkasını döndü ve kararlı bir biçimde koridordan aşağıya doğru ilerledi. Harley konuşmaya hazır bir edayla, "Bir iş peşinde galiba, sizce de öyle değil mi?" dedi. Daha yeni bir cesedi uzaya atmış biri için fazla güleçti. Doktor ise burnundan soluyordu.</p>

  <p class="calibre1">Asansör durduğunda Doktor hızla dışarı çıktı. Onu izledim ve sol kulağının arkasındaki o küçük tuşa basarak, Çırak'ı ispiyonlamasını bekledim ama öyle yapmadı—sadece yürümeye devam etti.</p>

  <p class="calibre1">Harley elimi sahte bir kibarlıkla tutarak, "Koğuş'a geri gitmek ister misin?" diye sordu.</p>

  <p class="calibre1">"Hadi Çırak'ın gösterdiği bahçeye gidelim," dedim.</p>

  <p class="calibre1">"Ah, sana bahçeyi mi gösterdi?" Harley'in yüzünde dengesiz bir sırıtma oluştu. Koridordan aşağı ilerlemeye başladı.</p>

  <p class="calibre1">"Bu onun için garip olmalı," dedim. "O gemideki en genç kişi ama aynı zamanda bir çeşit lider. Benden daha yaşlı birine bir şey yapmasını söyleyerek, o şeyi yapmasını bekleyebilir miydim bilmiyorum." Harley göz ucuyla bana baktı. "Sen garip birisin Küçük Balık."</p>

  <p class="calibre1">"Nasıl yani?" diye sorarak sırıttım, oyuna katılmak istiyordum.</p>

  <p class="calibre1">"Geminin Çırak için ne kadar garip olduğunu düşünüyorsun ama sen sudan yeni çıkmış bir balıksın." Kahkaha attım. "Kendimi düşünmektense Çırak'ı düşünmek daha kolay geliyor." Gözlerimde beklenmeyen gözyaşları belirdi. Gerçeğe bu kadar yakın bir şey söylemek istememiştim.</p>

  <p class="calibre1">Lobide kapılara ulaştığımızda, Harley onları benim için tuttu ve birden taze gün ışığına ve hafif yağmurun sebep olduğu çimen kokusuna adım attım. Ve aynı zamanda seksin terli, misk kokusuna. Birbirlerine dokunmaya ve öpüşmeye odaklanmış yarı çıplak bir çift ona çarpıp da varlığını bile fark etmediğinde Harley, "Lanet olsun. Sezonu bir an için unutmuşum," dedi. "Hadi içeri geri dönelim." "Haydi, gel, kalabalık yerlerden uzak dururuz olur biter. Daha fazla içeride durabileceğimden emin değilim." Sanırım kapalı alanları bir daha sevemeyecektim. Küçükken, dondurulma olayı öncesinde, asla klostrofobik hissetmezdim. Ama artık bahçenin köşesinde, yani açık alanda bile sanki ciğerlerimdeki hava sıkışıyordu ve gözlerim sürekli olarak üstüme basınç yapan duvarlara takılıyordu. Gözlerimi kapattım. Bu konu hakkında düşündükçe kendimi daha da kötü hissediyordum.</p>

  <p class="calibre1">Patikada hastaneden uzağa doğru ilerlerken Harley, "Burada ışıklar oldukça iyi," dedi. "Lanet olsun, keşke boyalarım yanımda olsaydı!" Güldüm. "O zaman git al onları. Ben burada beklerim." Harley duraksadı. "Bu güvenli değil. Şu an için değil." İlk koşumda üstünden geçtiğim insan kalabalığını düşündüm. O an dışarıda olmak için en iyi zaman gibi görünüyordu—kimse beni umursamayacaktı. Birbirleriyle fazla meşguldüler. Harley hevesle Hastane'ye doğru geri baktığında, "Ciddiyim," dedim. "Şuradaki buğday tarlasına gideceğim. Orada kimse yok; şu an herkes ya bahçede ya da yolda." Harley, "Benimle gel," dedi. Bileğimi tutarak beni Hastane'ye doğru çekmeye başladı ama ondan kurtuldum.</p>

  <p class="calibre1">"O binaya gerçekten de giremem. Biraz açık havaya ihtiyacım var. Sen devam et!" Onu yola doğru yönlendirirken güldüm. "Sorun yok." Harley gene duraksadı ama o an boyalar ona fazlasıyla çekici geliyordu. Ciddi bir tavırla, "Dikkatli ol, Minik Balık," dedi. Gülümseyerek başımı salladım. Hızla Hastane'ye doğru ilerledi. Ben de onun tersi yöne, tarlaya doğru yürümeye başladım.</p>

  <p class="calibre1">Haklıydım: Bahçeden uzaklaştıkça çevredeki insan sayısı azalıyordu. Yol boştu ve çevrede insan lar olduğunu yalnızca tarlanın ilerilerinden, ağaçların arkasından ve yolun yanındaki hendekten gelen inleme ve iç geçirme seslerinden anlayabiliyordum. Onları göz ardı etmeye çalıştım. İnsanları bu kadar intizamsız görmek beni çok rahatsız ediyordu. Dünya'dayken TV'de insanları milyonlarca kere seks yaparken görmüştüm. Ama insanların tam önümde seks yapması çok daha farklıydı.</p>

  <p class="calibre1">"Bu o."</p>

  <p class="calibre1">Sesi duyduğumda önce donakaldım ve ardından koşmaya başladım. Konuşanın benden bahsettiğini ses tonundan anlamıştım. Sesin geldiği yöne bakma riskine girdim. Üç adam vardı. Hepsi yaklaşık olarak Harley'in yaşlarındaydı ve hepsi bana bakıyordu. İkisini tanımıyordum—kaslarının boyutuna bakarsa adamlar ağır iş yapan Besleyicilerdi. Mideme bir ağrı girdi. Üçüncüsünü tanıyordum.</p>

  <p class="calibre1">Sürekli bana bakan, Koğuş'ta sürekli beni gözetleyen, Luthe.</p>

  <p class="calibre1">Luthe onlara baktığımı görünce, "Selam ucube!" dedi. Parmaklarını bana dalga geçen bir tavırla sallayarak selam verdi ve diğer ikisi güldü.</p>

  <p class="calibre1">Daha hızlı yürümeye başladım. Yardım için bağırsam, tarlalardaki inleyen ve iç geçiren terli insanların bakıp bakmayacağını düşündüm. Bir şekilde bundan şüpheliydim.</p>

  <p class="calibre1">Adamların ağır ayak seslerini arkamdan duyabiliyordum. Onların adımları benimkinden uzundu; tempoları şimdiden benimkinden hızlıydı. İçlerinden biri, "Bir ucube istediğimi sanmıyorum," dedi. Luthe, "Ben istiyorum," diye cevap verdi.</p>

  <p class="calibre1">Nasıl göründüğümü önemsemekten vazgeçtim. <span class="calibre3">Koştum.</span> Bacaklarım yükseldi ve sertleşti ve paniğim bana yakıt oldu. İçlerinden biri lanet okudu ve kovalamanın başladığını anladım. Bir tarlaya girdim ama buğdaylar beni yavaşlattı ve vahşi koşum arkamda oldukça açık bir iz bırakıyordu. Tarlada değil zor durumumu varlığımı bile fark etmeyen bir çiftin üzerinden atladım. Adamların bana ne kadar yakın olduğunu görmek için arkamı döndüm. Çok yakındılar.</p>

  <p class="calibre1">Ve çok aptaldım. Sevişen bir çifte takılıp buğdayların arasına düştüm ve uzun, keskin buğday saplarının üzerinde yuvarlandım. Üstte olan kız bana aşk dolu gözlerle baktı ve davetkâr bir şekilde sırıttı. Geri çekildim. Buğdayların vücudumun altında kıvrıldığını ve kırıldığını hissedebiliyordum. Tekrar ayağa kalkmaya çalıştım.</p>

  <p class="calibre1">Ama yeterince hızlı değildim.</p>

  <p class="calibre1">İri Besleyici adamlardan biri daha kalkamadan üstüme atladı. Ayağa kalkmaya çalıştım ama kıvranışım onu daha da heyecanlandırdı. Vücudumu sabit tuttum ama ellerimi hızla hareket ettirdim. Bileklerimi etli bileklerinin altına aldı ve diğer iki adam da yanına geldi. Diğer Besleyici, ayak bileklerimi tuttu. Luthe yanıma yattı ve yüzümün üstüne uzandı. Sırıtıyordu. Adamlara vurdum. Hepsi birden güldü. Gülüşleri derin ve gırtlaktandı, nükteli değildi.</p>

  <p class="calibre1">Kafamı yanımızdaki çıplak çifte döndürüp, "Yardım edin!" dedim.</p>

  <p class="calibre1">Kadın sırtını yay gibi gerdi ve kalçalarını üstünde yattığı adama doğru indirdi.</p>

  <p class="calibre1">"Yardım edin!" diye bağırdım.</p>

  <p class="calibre1">Altındaki adam bana baktı ama bakışları donuktu. Uyuşuk bir şekilde gülümsedi. Kadın, "Sadece ilk seferinde biraz acıtır," dedi ve adama doğru atıldı ve adam inledi ve sonra da kadın inledi. Beni tamamen unuttular.</p>

  <p class="calibre1">Luthe bacaklarımı ayırdı ve tuniğimi çıkardı sütyen yerine giydiğim fanilaya küfrederek onu da çıkardı. Kıyafetlerimin geriye kalan parçaları kollarıma döküldü. Göğüslerim açıldı. Ve her ne kadar gemideki insanların yarısını bir sevişme heyecanı içinde çırılçıplak görmüş olsam da çıplaklığımdan utandım. Ve dehşete düştüm.</p>

  <p class="calibre1">Luthe üzerime abandı ve yüzünü göğüslerime gömdü. Kaçmaya çalıştım ama adam tutku içinde inleyerek pelvisini kalçalarıma daha da sert yasladı. Bir eli pantolonunun içindeydi ve diğeri de göğüslerimi sertçe sıkıyordu. Kollarımı tutan Besleyici adam boğazının derinlerinden bir ses çıkardı ve aşağı yaslayarak kollarımı yalamaya ve tenimi ısırmaya başladı sonra daha da sertçe ısırdı. Bu ısırıkları erkek arkadaşım Jason yapsaydı, hoşuma gidebilirdi. Ağlamaya başladığımda Besleyici bana baktı. Bakışı tamamen boştu. Şehveti kızışmış bir hayvanınki gibiydi. Ama Luthe öyle değildi. Büyük gülüşü tüm dişlerini gösteriyordu. Koğuş'a ilk girdiğim andan itibaren beni izlemişti. <span class="calibre3">Ve o biliyordu.</span> Bunu bakışlarından anlayabiliyordum. Çoğu insan—Besleyiciler— hayvanlar gibi hareket ediyordu. Ama bu adam öyle değildi. Ne yaptığını biliyordu. Ve bu hoşuna gidiyordu.</p>

  <p class="calibre1">Umutsuz.</p>

  <p class="calibre1">Ayak bileklerimi tutan adam pantolonumu çekiştirmeye başladı. Ona tekme attım ve topuğumun dişlerine denk geldiğinden eminim. Çığlık attı ve çığlığı şehvetten değil acıdan ileri geliyordu. Ama Luthe adamın fikrini uygulamaya geçirerek pantolonumun bel kısmını hızla çekmeye başladı. Çığlık atmak için ağzımı açtım ve kollarımı tutan adam ağzını benimkine bastırdı, dilini ağzımın derinliklerine sokarak damağımda gezdirmeye başladı. Adamın dilini ağzıma kan tadı gelene kadar ısırdım. Dilini çıkarmaya çalışırken bile ısırmayı kesmedim. Sonunda dilini kaçırdığında kanını tükürerek çığlık atmaya başladım.</p>

  <p class="calibre1">"Küçük Balık! Amy!" Harley'in sesi panikliydi.</p>

  <p class="calibre1"><span class="calibre3">"Harley!"</span> Tüm gücümle bağırdım. "HARLEY!"</p>

  <p class="calibre1">Ve sonra yanımıza geldi ve şövalesini üstümdeki adama attı. Şövale kırıldı. Harley adama yumruk atmaya başladı. Ben bir top gibi kıvrılıp kendi kendime sarılarak hüngür hüngür ağladım. Besleyici adamlar kaçtı ama Luthe dövüşmek için kaldı. Harley'le ikisi bir cesedin etrafında dönen akbabalar gibi dönmeye başladılar ve ceset de bendim. Önce Luthe vurdu ama Harley daha sert vurdu. Luthe yere düştü ama işi bitmedi. Harley el bileğimi tuttu. Beni hızla çekerek, "Gel. <span class="calibre3">Gel,"</span> dedi. Pantolonum gevşemişti ve belimden düşüyordu. Bir elimle onu tuttum ve diğeriyle de Harley'i tuttum ve koştum, koştum, koştum. Adamın ağır ayak seslerini arkamda duyabiliyordum ama sonra duyamamaya başladım ama devam ederek koştum, koştum, koştum ve sanki bir halatla beni su akıntısından kurtarıyormuşçasına Harley'e sımsıkı tütündüm.</p>
</body>
</html>
