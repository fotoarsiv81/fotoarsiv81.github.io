<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><b class="calibre2"><i class="calibre3"><a id="bookmark0"></a><br class="calibre4" /></i></b></p>

  <div class="calibre4"><img alt="" class="calibre5" src="../Images/main-1.png" /></div>

  <h4 class="calibre1" id="sigil_toc_id_1"><span class="calibre6">1:</span> <span class="calibre2">Amy</span></h4>

  <p class="calibre1">Babam, "Önce annenin gitmesine izin ver," dedi.</p>

  <p class="calibre1">Annem ise benim önden gitmemi istiyordu. Sanırım annem onlar dondurulduktan sonra, çekip gitmemden ve kendimi o soğuk, şeffaf kutuya emanet etmektense normal yaşama dönmeyi tercih etmemden korkuyordu. Ama babam ısrar etti.</p>

  <p class="calibre1">"Amy'nin bu işlemin nasıl olduğunu görmesi gerekiyor. Önce sen git ve onun izlemesine izin ver. Ardından o gider ve ben de o gidene dek onunla olabilirim. En son ben gideceğim."</p>

  <p class="calibre1">Annem, "Sen önce git," dedi. "En son ben gideceğim."</p>

  <p class="calibre1">Uzun lafın kısası, işlem esnasında çıplak olmanız gerekir ve ikisi de kendilerini çıplak görmemi istemiyorlardı (sanki ben onları çıplak görmek istiyormuşum gibi) ama seçim şansı verildiğinde, en iyisi annemin önce gitmesiydi. Sonuçta ikimiz de benzer vücut parçalarına sahiptik.</p>

  <p class="calibre1">Annem soyunduğunda, onun çok sıska olduğunu gördüm. Köprücük kemiği daha da çıkık görünüyordu; cildi incecik ve yaşı geçkin insanların cildi gibi fazlasıyla nemliydi. Midesi—daima giysilerinin altına saklar—buruş buruş sarkmıştı ve onu daha da hassas ve zayıf gösteriyordu. Laboratuvarda çalışan adamlar, babamın ve benim varlığıma ne kadar ilgisizlerse, annemin çıplaklığına karşı da o kadar ilgisizlerdi. Annemin şeffaf ve soğuk sirojenik <span class="calibre3">(Sirujeni: Aşırı soğuk ısı derecelerine erişim ve bu şartlar altında incelemeler yapan bir bilim dalı.)</span> kutuya yatmasına yardımcı oldular. Kutu bir tabuta benzetilebilirdi ama tabutların yastıkları olur ve çok daha rahat görünürler. Bu kutu ise daha çok bir ayakkabı kutusuna benziyordu. Annem, "Soğuk," dedi. Solgun ve beyaz cildi, kutunun tabanına yapıştı.</p>

  <p class="calibre1">İlk görevli, "Hissetmeyeceksiniz," diye homurdandı. İsim etiketinde ED yazıyordu.</p>

  <p class="calibre1">Diğer görevli Hassan annemin cildine damar enjeksiyon iğnelerini yerleştirirken öteki tarafa baktım. Biri annemin sol koluna, dirseğinin iç kısmındaki kıvrıma tutturulmuştu; diğeri ise sol eline, parmak ekleminin altındaki büyük damardan fırlıyordu. Ed, "Rahat ol," dedi. Bu nazik bir istek değil, bir emirdi. Annem dudağını ısırdı.</p>

  <p class="calibre1">Damar enjeksiyon torbasındaki ilaç, su gibi akmıyordu. Bal gibiydi. Hassan torbayı sıktı ve böylece sıvının damar içi boyunca hızlı akmasını sağladı. Sıvı gök mavisi rengindeydi, tıpkı Jason'ın bana mezuniyet balosunda verdiği mavi peygamber çiçekleri gibi... Annem acıyla tısladı. Ed, annemin dirseğindeki boş damar enjeksiyonundan san plastik bir pens çıkarttı. Damar enjeksiyonundan parlak kırmızı renkte kan fışkırarak, torbaya doldu. Annemin gözleri dolmuştu. Diğer damar enjeksiyonundaki mavi yapışkan madde parladı, gökyüzünün yumuşak parıltısı annemin damarlarında, kolu boyunca hareket etmeye başlamıştı.</p>

  <p class="calibre1">Ed bize bakarak, "Kalbe ulaşmasını beklememiz gerekiyor," dedi. Babam yumruklarını sıktı ve gözlerini anneme dikti. Annemin gözleri sımsıkı kapalıydı, kirpiklerinin ucunda iki damla sıcak gözyaşı vardı.</p>

  <p class="calibre1">Hassan, mavi yapışkan maddenin olduğu torbayı yine sıktı. Annemin dudaklarını ısırdığı yerden kan damladı.</p>

  <p class="calibre1">"Bu ilaç sayesinde sirojenik dondurma işe yarıyor." Ed, sohbet ediyormuş gibi konuşmuştu, sanki bir fırıncı idi ve ekmeğin kabarmasını sağlayan mayasından bahsediyordu. "O olmadan, hücrelerde küçük buz kristalleri oluşur ve hücre duvarlarını yararlar. Bu ilaç hücre duvarlarını güçlendiriyor, anladınız mı? Buz, onları yaramıyor." Anneme baktı. "Ama yine de çok fazla acı verir."</p>

  <p class="calibre1">Annemin yüzü solgundu ve o kutuda yatıyordu, hiç kıpırdamıyordu, sanki kıpırdamak onu parçalayacakmış gibi. Çoktan Ölü gibi görünmeye başlamıştı.</p>

  <p class="calibre1">Babam, "Bunu görmeni istedim," diye fısıldadı. Bana bakmadı— hâlâ anneme bakıyordu. Gözlerini bile kırpmıyordu. "Neden?"</p>

  <p class="calibre1">"Böylece yapmadan önce ne yapacağını bileceksin."</p>

  <p class="calibre1">Hassan içinde mavi yapışkan maddenin olduğu torbayı ovalamaya devam ediyordu. Annemin gözleri bir an için geriye kaydı ve ben de onun bayılacağını sandım. Ama bayılmadı.</p>

  <p class="calibre1">Ed, annemin kan torbasına bakarak, "Neredeyse bitti," dedi. Akış yavaşlamıştı. Çıkan tek ses, yapışkan madde torbasının plastik kenarlarını ovalayan Hassan'ın ağır nefes alıp verişleriydi. Ve annemden de tıpkı ölmekte olan bir kedi yavrusu gibi hafif bir inilti yükseliyordu.</p>

  <p class="calibre1">Annemin dirseğindeki damar enjeksiyonunda hafif mavi bir parıldama meydana geldi. Ed, "Tamam, dur," dedi. "Şu an hepsi kanında"</p>

  <p class="calibre1">Hassan damar enjeksiyonlarını çıkarttı. Annem hırıltıyla içini çekti. Babam beni ileriye doğru sürükledi. Anneme baktığımda, aklıma geçen sene kilisede büyükanneme baktığım an geldi. O zaman ona veda ediyorduk ve annem onun daha iyi bir yerde olduğunu söylemişti ama aslında onun öldüğünü anlatmaya çalışıyordu.</p>

  <p class="calibre1">"Nasıldı?" diye sordum.</p>

  <p class="calibre1">Annem, "Kötü değildi," diye yalan söyledi. En azından hâlâ konuşabiliyordu. Ed'e, "Ona dokunabilir miyim?" diye sordum. Omzunu silkti. Ben de uzandım ve annemin sol elindeki parmaklan kavradım. Çoktan buz gibi olmuşlardı. Parmaklarını sıkmama karşılık vermedi.</p>

  <p class="calibre1">Ed, "Devam edebilir miyiz?" diye sordu. Elindeki büyük göz damlalığını salladı. Babamla birlikte geri çekildik ama çok da uzaklaşmadık. Annem, kendisini o buz gibi tabutta yalnız bıraktığımızı düşünmemeliydi. Adamın parmaklan iri ve nasırlıydı. Annemin incecik göz kapaklarının yanında kaba kütüklere benziyordu. Her iki yeşil gözbebeğine de birer damla sarı sıvı düştü. Ed hızlı davranıyordu<span class="calibre3">—tıp</span> tıp—ardından annemin gözlerini kapattı. Annem de tekrar açmadı. Sanırım şok olmuş gibi görünüyordum çünkü Ed, bu noktada bana baktığında, güven verici bir biçimde gülümsemek için bir müddet yaptığı işi bıraktı. "Kör olmasını engelliyor," dedi.</p>

  <p class="calibre1">Annem ayakkabı kutusuna benzer tabutundan, "Bir şey yok," dedi. Gözleri tamamen kapalı olsa da, sesinden ağladığını anlayabiliyordum. Ed, "Tüpler," dedi. Hassan ona üç tane temiz plastik tüp uzattı. Ed, annemin yüzüne doğru yaklaşarak, "Tamam, bak," dedi. "Bu tüpleri boğazına yerleştireceğim. Pek iyi hissetmeyeceksin. Onları yutuyormuşsun gibi yap."</p>

  <p class="calibre1">Annem başıyla onayladı ve ağzını açtı. Ed tüpleri boğazına yerleştirdi. Annem öğürdü ve karnından yukarıya, kuru ve çatlamış dudaklarına doğru şiddetli bir hareket başladı.</p>

  <p class="calibre1">Babama göz attım. Gözleri buz gibiydi ve sertti. Hareketsiz kalana ve sessizleşene dek uzun süre geçti. Yutkunmaya çalışıp duruyordu, boynundaki kaslar tüplere uyum sağlayabilmek için kendilerini yeniden düzenliyorlardı. Ed, tüpleri ayakkabı kutusuna benzeyen tabutun üst kısmında, annemin kafasının yanındaki bir delikten geçirdi. Hassan bir çekmece açtı ve bir sürü elektrik kablosu çıkarttı. İlk tüpten bir dizi, parlak renkli tel geçirdi. Ardından ikincinin sonundan küçük bir kutuyla birlikte uzun siyah bir kablo ve son olarak da bir güneş paneline benzeyen, fiber optik bir sicime bağlı küçük dikdörtgen şeklinde siyah bir plastik parçası geçirdi. Hassan tüm telleri, Ed'in karmaşık bir paketleme kasasının üzerinde tepedeki bir deliğe yerleştirdiği küçük, beyaz bir kutuya bağladı. "Vedalaşabilirsiniz." Kafamı kaldırdım, nazik ses tonu yüzünden şaşırmıştım. Ed'in sırtı bize dönüktü, bilgisayara bir şeyler yazıyordu. Konuşan Hassan idi. Cesaret verici bir biçimde bana doğru kafasını salladı. Babam, anneme yaklaşmamı sağlamak için kolumdan çekmek zorunda kaldı. Bu... Bu annemle ilgili hatırlamak istediğim son anı değildi. Gözlerinde sarı tabakalar oluşmuştu, boğazı tellerle bağlanmış tüplerle doluydu ve damarlarında yumuşak gök mavisi renginde bir parıldama vardı. Babam, annemi öptüğünde sanki cam tabutunun içinde yatan Pamuk Prenses'i öper gibiydi ama bu Pamuk Prenses uyanmadı sadece tüplerin arasından azıcık gülümseyebildi. Ben de omzun u sıvazladım. Çok soğuktu. Bana bir şeyler söylemeye çalıştı, duyabilmek için eğildim. İki kelime, iki anlaşılmaz homurdanma, gerçekten... Annemin kolunu sıktım. Tüpleri aşarak ne söylemeye çalıştığını biliyordum. "Seni seviyorum."</p>

  <p class="calibre1">"Anneciğim," diye fısıldadım. Bir yandan incecik cildini okşuyordum. Yedi yaşımdan beri ona anneciğim diye seslenmemiştim.</p>

  <p class="calibre1">Ed, "Tamam, bu kadar," dedi. Babamın eli, dirseğimi tuttu ve beni nazikçe çekti. Kendimi kurtardım. O da taktiğini değiştirdi ve omzumu kavradı. Beni sert ve kaslı göğsüne doğru çekerek, sıkıca sarıldı. Bu defa karşı koymadım. Ed ve Hassan, hastane versiyonu yangın hortumuna benzer bir şey kaldırdılar ve gök mavisi renkte parıldayan sirojenik suyu ayakkabı kutusuna benzeyen tabuta doldurmaya başladılar. Su annemin burnuna kadar ulaştığında, annem tükürmeye çalıştı.</p>

  <p class="calibre1">Ed dolan suyun gürültüsü arasından, "Yalnızca nefes alır gibi içine çek," dedi. "Rahat ol."</p>

  <p class="calibre1">Mavi suda kabarcıklar oluştu ve annemin yüzü belirsiz hale geldi. Suya kendisini boğma şansını vermek istemiyormuşçasına kafasını salladı ama bir andan sonra vazgeçti. Sıvı her yanını kapladı. Ed, hortumu kapattı ve dalgalanmalar kesildi. Su sakinleşti. Annem de aıtık hareketsizdi. Ed ve Hassan, ayakkabı kutusuna benzeyen tabutun kapağını annemin üzerine doğru indirdiler. Kutuyu arka duvara doğru ittiler ve ancak o zaman duvardaki küçük kapıyı gördüm. Aslında tıpkı bir morg gibi pek çok küçük kapı vardı. Kulpunu indirdiler. Kapıdan buhar çıktı— hızlı dondurma işlemi sona ermişti. Bir an annem oradaydı ve ardından annemi annem yapan her şey donmuştu ve cansız hale gelmişti. Sonraki üç yüz yıl boyunca, biri gelip o kapıyı açana ve onu uyandırana dek bir ölüden farksız olacaktı. Ed, "Sırada kız mı var?" diye sordu.</p>

  <p class="calibre1">Öne doğru bir adım attım. Titrememeleri için ellerimi yumruk haline getirmiştim.</p>

  <p class="calibre1">Babam, "Hayır," dedi.</p>

  <p class="calibre1">Babamın yanıtını beklemeden, Ed ve Hassan çoktan diğer ayakkabı kutusu tabutunu hazırlamaya başlamışlardı. Benim veya babamın sırada olması onlar için önemli değildi. Onlar yalnızca görevlerini yerine getiriyorlardı.</p>

  <p class="calibre1">Babama, "Ne?" diye sordum.</p>

  <p class="calibre1">"Şimdi ben gideceğim. Annen bunu kabul etmezdi—senin vazgeçeceğini, bizimle gelmemeye karar vereceğini düşünüyordu. Şimdi, ben sana bu seçeneği sunuyorum. Sırada ben varım. Ardından, eğer çekip gitmek istersen, donmak istemezsen, sorun değil. Teyzene ve amcana söyledim. Dışarıda bekliyorlar; saat beşe kadar orada olacaklar. Ben dondurulduktan sonra, çekip gidebilirsin. Annen ve ben, yüzyıllar boyunca, uyanana dek bunu bilmeyeceğiz ve eğer sen dondurulmak yerine yaşamayı tercih edersen, biz yine de seni anlarız." "Ama baba, ben—"</p>

  <p class="calibre1">"Hayır. Seni buna sürüklememiz doğru değil. Bizimle yüzleşmeden dürüstçe bir karar alman çok daha kolay olacaktır."</p>

  <p class="calibre1">"Ama sana söz verdim. Anneme söz verdim." Sesim çatladı. Gözlerim acı içinde yandı ve ben de gözlerimi sımsıkı kapattım. Sımsıcak iki damla gözyaşı, yanaklarımdan süzüldü.</p>

  <p class="calibre1">"Önemli değil. Bu tutmanı bekleyemeyeceğimiz kadar büyük bir söz. Seçimi kendin yapmalısın — eğer burada kalmak istersen, seni anlarım. Sana bir çıkış yolu sunuyorum."</p>

  <p class="calibre1">"Ama onların sana ihtiyacı yok! Burada benimle kalabilirsin! Hatta görev için bile önemli değilsin — Tanrı aşkına, ordu için çalışıyorsun! Yeni bir gezegende bir savaş alanı analisti nasıl yardımcı olabilir? Burada kalabilirsin—sen—" Babam kafasını salladı.</p>

  <p class="calibre1">"—benimle kalabilirsin," diye fısıldadım ama ondan kalmasını istemenin bir anlamı yoktu. Kararını çoktan vermişti. Doğru da değildi zaten. Babam idarede altıncı seviyedeydi ve bu onu her ne kadar başkomutan yapmasa da, yine de oldukça üst seviyedeydi. Annem de önemliydi; genetik bağlamada kimse onun kadar iyi değildi ve yeni gezegende yetiştirilecek ürünlerin gelişimi için ona ihtiyaçları vardı. İhtiyaç duymadıkları tek kişi bendim.</p>

  <p class="calibre1">Babam perdenin ardına geçti ve soyundu. Dışarıya çıktığında, soğuk hazneye doğru giderken kullanması için Ed ve Hassan ona bir el havlusu uzattılar. Yattığında havluyu aldılar ve ben de gözlerimi yüzünde tutabilmek için kendimi zorladım. Bu durumu her ikimiz için de daha fazla zorlaştırmaya gerek yoktu. Ama yüzü korkuyla doluydu, babamın yüzünü daha önce hiç böyle görmemiştim. İçim daha da fazla korkuyla ve şüpheyle doldu. İki damar enjeksiyonunu ona taktıklarını gördüm. Gözlerini sabitlemelerini izledim. Kendi içime kapanarak, zihnimde beliren korku çığlıklarını susturmaya çalıştım ve demirden yapılmış bir omurgayla ve taştan bir yüzle dimdik durmaya çabaladım. Ardından boğazına tüpleri yerleştirirlerken, babam bir kez ve güçlü bir biçimde elimi sıktığında hem içten hem de dıştan parçalandığımı hissettim. Kutusunu mavi parıltılı sıvıyla doldurmadan önce, babam kolunu kaldırdı ve serçe parmağını uzattı. Ben de serçe parmağımı onunkine doladım. Bu şekilde bana her şeyin yolunda gideceğini anlatmaya çalıştığını biliyordum. Ve neredeyse ona inandım.</p>

  <p class="calibre1">Soğuk haznesini yüzü görülmeyecek biçimde sıvıyla doldururlarken, hıçkıra hıçkıra ağladım. Ardından kapağı indirdiler, onu morguna kaldırdılar ve morgunun boşluklarından beyaz bir buhar kütlesi dışarıya yayıldı. "Onu görebilir miyim?" diye sordum.</p>

  <p class="calibre1">Ed ve Hassan birbirlerine baktılar. Hassan omzunu silkti. Ed, küçük kapının kulpunu tekrar kaldırdı ve şeffaf ayakkabı kutusu tabutu dışarıya çekti. İşte babam oradaydı. Yarı saydam sirojenik sıvı donmuştu, katıydı ve babamın da aynı şekilde donduğunu biliyordum. Elimi camın üzerine koydum. Buzun üzerinden onun sıcaklığını hissetmenin bir yolu olmasını diliyordum ama hızla elimi kaçırdım. Cam öylesine soğuktu ki, elimi yakmıştı. Hassan'ın, babamın soğuk haznesinin tepesine yerleştirdiği küçük elektrik kutusunda yeşil ışıklar yandı. Buzun altında babama benzemiyordu.</p>

  <p class="calibre1">Ed, "Ee," dedi. "Eğlenceye devam mı yoksa partiden erken mi ayrılacaksın?" Babamın ayakkabı kutusu tabutunu tekrar duvardaki küçük yuvaya yerleştirdi. Kafamı kaldırıp Ed'e baktığımda, gözlerim öylesine yaşarmıştı ki yüzünü erimiş gibi görüyordum ve bu şekilde biraz da Tepegöz'e benziyordu. "Ben... "&nbsp;Gözlerimi odanın diğer yanındaki tüm dondurucu aletlerin üzerinden geçirerek, çıkışa çevirdim. O kapının diğer yanında teyzem ve amcam duruyordu. Onları seviyordum ve mutlulukla onlarla birlikte yaşayabilirdim. Ve ayrıca Jason da vardı. Ve Rebecca, Heather, Robyn ve tüm arkadaşlarım. Ve dağlar, çiçekler ve gökyüzü... Dünya. O kapının dışında Dünya vardı. Ve yaşam. Ama gözlerim duvardaki küçük kapılara doğru sürüklendi. O kapıların ardında da annem ve babam vardı.</p>

  <p class="calibre1">Soyunurken bir yandan da ağlıyordum. Beni çıplak gören ilk oğlan, Jason'dı, sadece bir kere, Dünya'daki her şeyi bırakıp gideceğimi öğrendiğim o gece, hatta Jason'ı da... Beni bu gezegende çıplak olarak görecek son kişilerin Ed ve Hassan olacakları fikrinden hoşlanmamıştım. Kendimi kollarım ve ellerimle gizlemeye çalıştım ama Ed ve Hassan damar enjeksiyonlarını yerleştirebilmek için onları çektiler.</p>

  <p class="calibre1">Ve Tanrım, annemin belli ettiğinden daha kötüydü. Oh, Tanrım. Oh, <span class="calibre3">Tanrım.</span> Aynı anda hem soğuktu hem de yakıyordu. O mavi yapışkan madde vücuduma girerken, kaslarımın gerildiğini hissedebiliyordum. Kalbim <span class="calibre3">hızla çarpmak</span> istiyordu, tıpkı bir aşığın kapıyı çalması gibi göğüs kafesimde gümbürdemek istiyordu ama mavi yapışkan madde tersini sağlıyordu. <span class="calibre3">Tık tık tık tık tık</span> yerine yavaaaaaşlatıyordu ve <span class="calibre3">tık... tık...</span> atmaya başlıyordu. <span class="calibre3">...tık</span>......<span class="calibre3">tık...</span></p>

  <p class="calibre1">Ed göz kapaklarımı açtı. <span class="calibre3">Cup!</span> Soğuk, sarı sıvı gözlerimi doldurdu ve onları tıpkı bir sakız gibi sabitledi. <span class="calibre3">Cup!</span> Artık kördüm.</p>

  <p class="calibre1">İkisinden biri, belki de Hassan, çeneme hafifçe vurdu ve ben de uysalca ağzımı açtım. Belli ki, yeterince açmamıştım—tüpler dişlerime çarptı. Daha geniş açtım.</p>

  <p class="calibre1">Ardından tüpleri zorla ve sertçe boğazımdan aşağı ittiler. Göründükleri kadar esnek değillerdi; sanki ağzımdan aşağıya doğru yağlanmış süpürge sapı sokuluyordu. Tekrar tekrar öğürdüm. Tüplerin çevresindeki plastikten safra ve bakırın tadını alabiliyordum.</p>

  <p class="calibre1">Ed kulağıma, "Yut onu!" diye bağırdı. "Rahat ol!" Onun için söylemesi kolay.</p>

  <p class="calibre1">Bu işlemden birkaç dakika sonra, midem yanmaya başladı. Hassan benim kendi ayakkabı kutusu tabutumun dışına küçük siyah kutuyu yerleştirirken, içimdeki tellerin çekiştirildiğini hissedebiliyordum. Karıştırma sesleri. Hortum.</p>

  <p class="calibre1">Hassan, "Neden birisi böyle bir şey için kaydolur anlamam," dedi. Sessizlik.</p>

  <p class="calibre1">Metalik bir ses—hortum açılıyor olmalı. Soğuk, soğuk sıvı kalçama sıçradı. <span class="calibre3">Oramı</span> kapatmak için ellerimi hareket ettirmeye çalıştım ama vücudum ağır işliyordu.</p>

  <p class="calibre1">Ed, "Ne bileyim," dedi. "Buralar da süper değil artık. Piyasaların ilk durgunlaştığı zamandan beri hiçbir şey eskisi gibi değil, bırak ikinciyi... Finansal Kaynak Borsası daha fazla iş sağlamalıydı, öyle değil mi? Bu iş dışında şimdi başka hiçbir iş yok ve onların hepsi donduktan sonra bu iş de bitecek." Yine sessizlik. Dondurucu sıvı şimdi dizlerimde, vücudumun ılık olan yerlerini de soğutuyor— dizlerim, kollarımın altı ve göğüslerimin altı.</p>

  <p class="calibre1">"Sundukları şey karşılığında hayatlarını vermeye değmez." Ed homurdandı. "Ne sunuyorlar ki? Ömür boyu maaş, hepsi tek çekte... "&nbsp;"Üç yüz bir yıl boyunca inmeyecek bir gemi içindeyken bir anlamı yok ki." <span class="calibre3">Kalbim durdu. Üç yüz... bir? Hayır—bu yanlış. Yalnızca üç yüz yıl olmalı. Üç yüz bir değil.</span></p>

  <p class="calibre1">"O kadar para eminim bir ailenin işine yarar. Fark yaratır." Hassan, "Ne farkı?" diye sordu.</p>

  <p class="calibre1">"Hayatta kalıp kalmamak arasındaki fark... Artık çocukluğumuzdaki gibi değil her şey. Başkanın ne dediği umurumda değil, o Finans Yasası, bu büyüklükteki borcu düzeltemeyecek."</p>

  <p class="calibre1"><span class="calibre3">Ne saçmalıyorlar? Ulusal borç ve işler kimin umurunda? O ekstra yıla dönün!</span> Ed, "İnsanın yine de düşünmek için zamanı olur," diye devam etti. "Seçenekleri gözden geçir. Neden kalkışı yine geciktirdiler?"</p>

  <p class="calibre1">Ayakkabı kutusu tabutum dolarken, dondurucu sıvı kulaklarıma ulaştı; kafamı kaldırdım. Geciktirme? Ne geciktirmesi? Tüplerin arasından konuşmaya çalıştım ama ağzım onlarla doluydu, dilimi kaplamışlardı ve kelimeleri sessizleştiriyorlardı.</p>

  <p class="calibre1">"Hiçbir fikrim yok. Yakıtla ve gönderdikleri insansız roketlerden gelen bildirimlerle ilgili bir sebebi var. Ama neden tüm dondurma işlemlerini tam planlandığı zamanında yapmamızı sağlıyorlar?" Dondurucu sıvı hızla yükseliyordu. Kafamı çevirdim, böylece sağ kulağım onların konuşmasını duyabilecekti.</p>

  <p class="calibre1">Ed, "Kimin umurunda?" diye sordu. "Onların değil—tüm bunlar boyunca uyuyacaklar. Geminin yalnızca diğer gezegene ulaşmasının üç yüz yıl süreceğini söylüyorlar—fazladan bir yıl daha neyi değiştirir?" Oturmaya çalıştım. Kaslarım sertleşmişti, yavaşlamıştı ama mücadele ettim. Tekrar konuşmaya çalıştım, ses çıkarmaya uğraştım. Herhangi bir ses ama dondurucu sıvı yüzümü kaplıyordu. Ed son derece yüksek bir sesle, "Rahat ol," dedi.</p>

  <p class="calibre1">Kafamı salladım. Tanrım, <span class="calibre3">bilmiyorlar</span> mıydı? Bir yıl çok şey değiştirir! Jason'la beraber olabileceğim bir yıl daha, <span class="calibre3">yaşayabileceğim</span> bir yıl daha! Ben üç yüz yıl için kaydolmuştum... Üç yüz bir için değil! Nazik eller—Hassan'ın?—beni dondurucu sıvının altına itti. Nefesimi tuttum. Kalkmaya çalıştım. Bir yılımı istiyordum! Son yılım—bir yıl daha! "Sıvıyı içine çek!" Ed'in sesi boğuktu, dondurucu sıvının altında neredeyse anlaşılmıyordu. Kafamı sallamaya çalıştım ama boyun kaslarım gerildikçe, akciğerlerim başkaldırıyordu ve soğuk, buz gibi soğuk dondurucu sıvı burnumdan geçiyordu, tüpleri aşıyordu ve vücuduma giriyordu. Pamuk Prenses tabutumun içinde son anıma yaklaştığımı hissettim. Biri beni ayak tarafından morguma doğru iterken, Büyüleyici Prensimin o küçük kapının ardında olduğunu hayal ettim. Gerçekten gelecek ve beni öperek uyandıracaktı ve beraber koca bir yıl daha geçirecektik. Dişli aletlerin <span class="calibre3">klik klik, grr</span> seslerini duydum, kısa süre sonra ani dondurma işlemi başlayacaktı. Ardından hayatım yalnızca kendi morg kapımın boşluklarından sızan beyaz bir buhardan ibaret olacaktı.</p>

  <p class="calibre1"><span class="calibre3">Şöyle düşündüm: En azından uyuyacağım. Üç yüz bir yıl boyunca diğer her şeyi unutacağım.</span></p>

  <p class="calibre1">Ardından şöyle düşündüm: <span class="calibre3">Bu güzel olacak.</span></p>

  <p class="calibre1">Ve ardından tısss! Ani dondurma işlemi, benim küçük haznemde başladı. Buzdaydım. Buzdum.</p>

  <p class="calibre1">Ben buzum.</p>

  <p class="calibre1">Ama eğer ben buzsam, nasıl bilinçli olabilirim? Uyuyor olmalıydım; Jason'ı, yaşamı, Dünya'yı üç yüz bir yıl boyunca unutmalıydım. Benden önce de insanlar dondurulmuşlardı ve hiçbiri bilinçli değildi. <span class="calibre3">Zihnim</span> donduruldu; uyanık veya farkında olamaz.</p>

  <p class="calibre1">Daha önce ameliyat esnasında anestezi ile uyutulmuş olmaları gereken ama aslında uyanık ve her şeyi hissedebilen koma kurbanlarını duymuştum. Umarım—<span class="calibre3">dua ediyorum</span>—bana öyle olmamıştır. Üç yüz bir yıl boyunca uyanık olamam. Bunun asla üstesinden gelemem.</p>

  <p class="calibre1">Belki de şu an rüya görüyorum. Belki bütün ömrümü yarım saatlik bir şekerleme esnasında hayal etmişimdir. Belki de ben hâlâ donma ve donmama arasındaki boşluktayım ve tüm bunlar bir rüya. Belki de henüz Dünya'yı terk etmedik. Belki de hâlâ geminin fırlatılmadan önceki belirsiz yılındayım ve uyanamadığım bir rüyada kapana kısıldım. Belki de önümde hâlâ beni bekleyen üç yüz bir yılım var.</p>

  <p class="calibre1">Belki de daha uykuya bile dalmadım. Tam olarak.</p>

  <p class="calibre1">Belki, belki, belki...</p>

  <p class="calibre1">Yalnızca tek bir şeyden eminim.</p>

  <p class="calibre1">Bir yılımı geri istiyorum.</p>

  <h4 class="calibre1" id="sigil_toc_id_2"><a id="bookmark2"></a><span class="calibre6">2</span><span class="calibre3">:</span> <span class="calibre2">Çırak</span></h4>

  <p class="calibre1">Kapı kilitli.</p>

  <p class="calibre1">Boş odaya doğru, "İşte bu enteresan," dedim.</p>

  <p class="calibre1">Görüyorsunuz, kimse <span class="calibre3">Godspeed'in</span> kapılarını kilitlemeye tenezzül etmez. Gerek yok. <span class="calibre3">Godspeed</span> küçük değil—iki buçuk yüz yıl önce fırlatıldığında, inşa edilmiş en büyük gemiydi— ama duvarlar üstümüze gelmiyormuş gibi hissetmemize yetecek kadarda devasa değil. Gemide sahip olduğumuz en değerli şeyimiz, mahremiyetimizdir. Kimse—hiç kimse—mahremiyete ihanet etmeye cesaret edemez.</p>

  <p class="calibre1">İşte bu sebeple, önümdeki kilitli kapı bana çok tuhaf geldi. Kimsenin açmayacağı bir kapıya neden kilit konulsun ki? Aslında çok da şaşırmam gerekmiyordu. Bilge ile ilgili kilitli bir kapı. Dudaklarım kaskatı kesildi. Bu durumun en kötü kısmı, o kapının benim yüzümden kilitlendiğini biliyor olmamdı.</p>

  <p class="calibre1">Öyle olmalıydı. Burası Bekçi Katı ve geminin şimdiki ve gelecekteki başkanları olarak yalnızca Bilge ve benim buraya girme iznimiz vardı.</p>

  <p class="calibre1">Kapıyı yumruklayarak, "Kahretsin!" diye haykırdım.</p>

  <p class="calibre1">Çünkü kaderimin o kapının öteki tarafında olduğunu biliyordum— <span class="calibre3">biliyordum.</span> Bilge, motoru denetlemek için Gemici Katı'na çağırıldığında, bir kutuyu almak için hızla kendi odasına doğru yönelmişti. Kapağa kadar gidip, tekrar dönmüş ve kutuyu odasına geri götürmüştü. Ve çıkmadan önce de kapıyı kilitlemişti. Belli ki, o kutunun içindeki her ne ise önemliydi ve gemiyle bir alakası vardı. Stajyer başkan olarak benim bilmem gereken bir şeydi. Bilge'nin benden gizlediği şeylerden biri daha. Yıldızlar korusun, bana anlamsız dersler ve raporlar vermek yerine beni gerçekten eğitebilirdi. Eğer o kutu bende olsaydı, ona <span class="calibre3">kanıtlayabilirdim...</span> Neyi? Kutunun içinde ne olduğunu bile bilmiyorum. Ama içindeki her ne ise onun Gemici Katı'nda daha fazla zaman geçirmesine neden olduğunu biliyorum. Ortada ciddi bir problem var ve bu problem Bilge'yi daha önce hiç görmediğim kadar fazla meşgul ediyor. Ve bana yalnızca kahrolası bir şans verseler, belki de onlara yardımcı olabilirim.</p>

  <p class="calibre1">Kapıyı tekmeledim ve ardından dönüp kapıya yüklendim. Üç yıl önce eğitim zamanım başladığında, Bilge'nin beni gerektiği gibi eğitip eğitmemesi zerre kadar umurumda değildi. Besleme Katı'ndan kurtulduğum için minnettardım. Her ne kadar Çırak olsam da, ben bu gemideki en genç kişiyim ve Sezon Dışı yıllarda doğan biri olarak, benden sonra doğacak nesildeki Bilge olacağımı her zaman biliyordum. Besleyicilerle birlikte yaşamak ve onların çiftçilik takıntılarına maruz kalmak konusunda içim hiçbir zaman rahat olmamıştı. Bilge'yle birlikte ilerlemek rahatlamamı sağladı.</p>

  <p class="calibre1">Ama şu an on altı yaşındayım ve dersler dışında hiçbir şey yapmamaktan sıkıldım. Bilge'nin hoşuna gitse de gitmese de, gerçek bir başkan olma zamanım geldi.</p>

  <p class="calibre1">Kilitli bir kapı tarafından yenilgiye uğratıldım. Bilge'nin beni eğitmeye zahmet etmemesine şaşmamalı.</p>

  <p class="calibre1">Kafamı duvara vurdum ve kafam kare şeklindeki bir metal çıkıntıya çarptı. Biyometrik tarayıcı. Tarayıcının her zaman, Büyük Oda'nın ışıklarını yaktığını düşünmüşümdür. Çoğu biyometrik tarayıcı, geminin ara yüzüdür. Örneğin ışıkları yakar, elektronikleri çalıştırır veya <span class="calibre3">kapıları açar.</span> Döndüm ve başparmağımı biyometrik tarayıcı çizgisinin üzerine getirdim. Bilgisayarda hoş bir kadın sesi, "Bilge/Çırak erişimi onaylandı," diye cıvıldadı. Bir Çırak olarak daima Bilge ile aynı güvenlik erişimi hakkına sahiptim. Bilgisayar, "Komut?" diye sordu.</p>

  <p class="calibre1">Hmm. Bu tuhaf. Genellikle erişim onaylandıktan sonra, bir kapı açılır. Bir kapının başka ne komuta ihtiyacı olabilir ki?</p>

  <p class="calibre1">"Ee,aç?"</p>

  <p class="calibre1">Bilge'nin hazne kapısı beklediğim gibi açılmadı. Onun yerine, tavan hareket etti. Kendi çevremde döndüm, kalbim göğüs kafesimin içinde deli gibi çarpıyordu. Üzerimde, metal tavan ikiye ayrıldı yavaşça aşağıya doğru indi, ortaya çıkan şey— <span class="calibre3">Bir pencereydi.</span></p>

  <p class="calibre1">Dışarıyı gösteren bir pencere...</p>

  <p class="calibre1"><span class="calibre3">Ve yıldızları.</span></p>

  <p class="calibre1">Gemide kapaklar var, olduklarını biliyorum ama Bilge hiçbir zaman görmeme izin vermez. Ayrıca gemiye yakıt sağlayan devasa motoru veya Salgın'dan önceki gemideki bazı kayıtları da görmeme izin vermez. Büyük Oda'nın metal tavanının evreni gösteren bir penceresi olduğunu bile bilmiyordum.</p>

  <p class="calibre1">Daha önce hiç yıldızları görmemiştim.</p>

  <p class="calibre1">Ve bu kadar güzel olduklarını da bilmiyordum.</p>

  <p class="calibre1">Tüm evren gözlerimin önünde. Çok büyük, çok kahredici büyük. Gözlerim yıldızların parıltısıyla doldu. <span class="calibre3">Öylesine</span> çoklar ki... Yıldızlar, gökte solmuş renkte çizgilerle beyaz izler bırakıyor—çoğunlukla kırmızı ve sarılar ama bazen de maviler ve yeşiller. Ve hepsini gördüğümde, kendimi gezegene inişe her zamankinden daha yakın hissettim. Görebiliyorum: gemi ilk defa karaya ayak basıyor. Gece, ay veya bulutlar yok ve yeni dünyamızı inşa etmeye başlamadan, hepimiz durarak tepedeki yıldızları seyrediyoruz.</p>

  <p class="calibre1">Bilgisayar yine hoş bir sesle, "Erişim geçersiz," dedi. "Ekran kapatılıyor." <span class="calibre3">Ekran mı kapatılıyor?</span></p>

  <p class="calibre1"><span class="calibre3">Ne?</span> Tepemde, yıldızlar parıldıyordu.</p>

  <p class="calibre1">Ardından evrene açılan pencere kırıldı. Pencerenin tam ortası ince bir çizgi şeklinde çatladı ve gitgide genişlemeye başladı. <span class="calibre3">Kahretsin. Kahretsin!</span></p>

  <p class="calibre1">Büyük Oda'yı bir gürleme sesi kapladı. Kafamı tekrar tekrar sağa sola çevirdim, tutunacak bir şey arıyordum ama burada hiçbir şey yoktu—Büyük Oda yalnızca geniş boş bir zeminden ibaret. Neden daha önce içinde tutunacak hiçbir şeyin olmadığı bir odanın ne kadar kullanışsız olduğunu fark etmemiştim ki? Elbette devasa bir oda ama <span class="calibre3">burada</span> muazzam bir zemin, duvarlar ve kapılar dışında hiçbir şey yok ki—bu odada, beni uzaya fırlatacak kırık bir camdan kurtaracak hiçbir şey yok. Tuniğim omuzlarımın üzerinde ağırlaştı, terimle yapış yapış ama tüm düşünebildiğim, malzemenin uzayın yıkıcılığı karşısındaki zayıflığı... Öleceğim.</p>

  <p class="calibre1">Uzay tarafından yutulacağım. İçe doğru patlama.</p>

  <p class="calibre1">Ölüm.</p>

  <p class="calibre1">Ardından başka bir düşünce beynime saplanıverdi: geminin geriye kalanı. Eğer Bekçi Katı'nda bir gedik meydana gelirse, uzay yalnızca beni yutmakla kalmayıp, Bekçi Katı'nı, Besleme Katı'nı ve altındakileri de yutacak. Herkes Ölecek. Herkes. Gemide bulunan her bir insan.</p>

  <p class="calibre1">Odanın karşı tarafına doğru koşarken ayağım parke zeminde kaydı. (Kısacık bir an, ayaklarım kapak kapısına doğru dönmeye çalıştı, yaşam ve özgürlüğe uzanan kapıya ama ayaklarımı umursamadım. Yalnızca beni hayatta tutmaya çalışıyorlardı, geminin geriye kalanını umursamıyorlardı.) Kendimi kapağın üzerindeki büyük ve kırmızı kilitleme düğmesine doğru attım. Bekçi Katı kendisini geminin geriye kalanından ayırdığında, zemin sarsıldı. Artık geriye dönüş yok.</p>

  <p class="calibre1">Tavana, açılmakta olan evrene doğru döndüm. Ölüme doğru.</p>

  <h4 class="calibre1" id="sigil_toc_id_3"><a id="bookmark3"></a><span class="calibre2">3: Amy</span></h4>

  <p class="calibre1">Başkan ona, "Amerikan rüyasının simgesi," diyordu.</p>

  <p class="calibre1">Babam ona, iş çevresi ve hükümetin kötü iş birliği diyordu.</p>

  <p class="calibre1">Ama aslında, Amerika bir şeylerden vazgeçiyordu. Finansal Kaynak Borsası'na katılabilmek için kefalet ödüyordu. Tek bir şeye odaklanmış çok uluslu bir ittifak: kâr. Aşıları tekelleştirmek için küresel sağlık yardımına fon sağla. Gezegen çapında ilgi uyandırmak için birleşik para birimini destekle. Seçilmiş bilim insanı ve ordu personeli grubuna daha fazla doğal kaynak—daha fazla kâr— bulabilmek amacıyla ne gerçekleştirilecek ilk yolculuk için gereken kaynakları sağla.</p>

  <p class="calibre1">Ebeveynlerimin rüyalarına cevap.</p>

  <p class="calibre1">Ve benim en kötü kâbusum.</p>

  <p class="calibre1">Ve ben kâbuslar hakkında çok şey biliyorum çünkü hayatta kaldığım süreden daha uzun bir süredir onları görmekteyim.</p>

  <p class="calibre1"><span class="calibre3">Umut ediyorum. Ya tüm bunlar Ed'in soğutucunun kapısını kapatıp, Hassan'ın beni dondurmak üzere düğmeye basması arasında geçen kısa sürede gördüğüm uzun rüyanın bir parçasıysa? Ya öyleyse?</span></p>

  <p class="calibre1">Bu gerçekten tuhaf bir uyku... Asla gerçekten uyanmıyorum ama hareketsiz bir bedenin içinde bilincimi kazanıyorum.</p>

  <p class="calibre1">Rüyalarım anılara dalıp, çıkıyor.</p>

  <p class="calibre1">Kâbusların beni içine çekmesini engelleyen tek şey, uyanmama yüzyıldan daha fazla kalmasının imkânsız olduğu ümidi.</p>

  <p class="calibre1"><span class="calibre3">Yüzyıl değil. Üç yüz yıl değil. Üç yüz bir yıl değil. Lütfen, Tanrım, hayır...</span></p>

  <p class="calibre1">Bazen sanki bin yıl geçmiş gibi hissediyorum; bazen yalnızca birkaç saniyedir uyuyormuşum gibi hissediyorum. Kendimi şu yarı uykulu, yarı uyanık haldeyken hissedildiği gibi hissediyorum. Öğle vakti uyumaya devam etmeye çalıştığım ama kalkmam gerektiğini bildiğim zamanlardaki gibi. Ama zihnim gezinmeye başlıyor ve tekrar uyuyamayacağımı biliyorum. Birkaç dakikalığına bir rüyaya dalsam bile, aslında gözlerim kapalıyken uyanık oluyorum.</p>

  <p class="calibre1">Evet. Donma uykusu böyle bir şey.</p>

  <p class="calibre1">Bazen bir şeylerin ters gittiğini düşünüyorum. Bu kadar <span class="calibre3">bilincim yerinde olmamalı.</span> Ama sonra yalnızca bir anlığına bilinçli olduğumu fark ediyorum, sonra başka bir rüyaya dalıyorum.</p>

  <p class="calibre1">Çoğunlukla Dünya'yı düşlüyorum. Çünkü sanırım oradan ayrılmak istemiyordum.</p>

  <p class="calibre1"><span class="calibre3">Bir çiçek tarlası; toprak ve yağmurun kokusu. Bir esinti...</span> Ama aslında gerçek bir esinti değil, bir esintinin anısı, donmuş zihnimi bastırmaya çalışan rüya şekline girebilmiş bir anı.</p>

  <p class="calibre1">Dünya. Dünya'ya dair düşüncelerime tutunuyorum. Rüya zamanından hoşlanmıyorum. Rüya zamanı ölmeye çok benziyor. Rüya görüyorum ama kontrol tamamen benim dışımda. İçlerinde kendimi kaybediyorum ve onların kontrolü ele geçirmeleri için zaten gereğinden fazlasını kaybettim. <span class="calibre3">Babamın parmağını doladığı serçe parmağımdaki basınç ve teyzem ve amcamla birlikte kalabileceğime dair fısıldadığı kelimeler. Bu kararı düşündüğüm yer, bunu gerçekten düşündüğüm yer, göğsümde meydana gelen ağırlık...</span> Rüya anısını dibe bastırıyorum. Bu olay yüzyıllar önce olmuştu ve pişman olmak için artık çok geç. Çünkü ebeveynlerimin bütün istediği ilk insanlı yıldızlararası keşif görevinin bir parçası olmaktı ve benim de bütün istediğim onlarla birlikte olmaktı. Ve sanırım Dünya'daki yaşantımın, Dünya'yı sevmemin artık bir anlamı yok çünkü şu anda tüm arkadaşlarım yaşamış, yaşlanmış ve ölmüşlerdir. Ve ben de tüm bu süre boyunca donmuş vaziyette uyumaktayım. Jason yaşamış ve yaşlanmıştı. Belki evlenmişti, çocukları olmuştu ve her şeye sahip olmuştu. Ama bunların bir önemi yok artık çünkü şimdi ölmüş olmalı. Tanrım, torunlarının torunları benimle aynı yaşta olabilirler.</p>

  <p class="calibre1"><span class="calibre3">Tenime bir yağmur damlası düşüyor ama hava masmavi gökyüzünün altında güneşli ve aydınlık. Ve Jason da orada, neredeyse öpüşüyoruz ama birden her şey değişiyor. Onunla tanıştığım partideyiz çünkü rüyalar o şekilde oluyor: anılara ve görüntülere dalıp çıkıyorlar ama hiçbir zaman gerçek değiller, hiçbir zaman ve bu sebeple de onlardan nefret ediyorum.</span></p>

  <h4 class="calibre1" id="sigil_toc_id_4"><a id="bookmark4"></a><span class="calibre2">4: Çırak</span></h4>

  <p class="calibre1">Bir manivela sesi duyarak, yüzümü kırık pencereye, camın iki eşit parçaya ayrıldığı yere doğru çevirdim. Neden hâlâ ölü değilim? Cam o şekilde kırılmaz, dümdüz bir çizgiyle ikiye ayrılmaz. Ve... Camın ardındaki de uzayın siyah boşluğu değildi. Metal bu. Pencerenin ardında metal bir tavan?</p>

  <p class="calibre1">Pencerenin iki yarısı aşağıya doğru kaydı, kaydı ve yıldızlar da onlarla birlikte kaydı. Ama bu... İmkânsız. Yıldızlar yerlerinden kıpırdayamaz, pencereyle birlikte hareket edemez.</p>

  <p class="calibre1">Bekle... Bu... Bir pencere değil. Bu, şeyy, ne olduğundan pek emin değilim. Büyük Oda'nın tavanı kubbeli ve metal kaplama, neredeyse göğüs hizasına kadar odanın kenarlarına katlandı. Pencere— pencere olduğunu düşündüğüm şey—aslında devasa bir camın ve ışıklar saçan ve tıslayarak ve inleyerek bana doğru hidrolik kollarını savuran metal ekranın iki yarısı... Katlanmış iki yarı, kubbeli odanın her iki tarafında da omuz hizasında duruyorlardı ve arkalarında da Bekçi Katı'nın gerçek tavanı vardı. Daha fazla metal. Daha karanlık, boş ve yıldızsız metal...</p>

  <p class="calibre1">Yıldızlar, çok güzel parıldayan yıldızlar aslında yıldız bile değillerdi. Onlar sadece yıldız gibi parıldayan camlar ve ampullerdi. İki metal tavan arasındaki ekranda sandviç edilmiş sahte yıldızlardı.</p>

  <p class="calibre1"><span class="calibre3">Nedeni</span></p>

  <p class="calibre1">Bana en yakındaki evrenin yarısına dokunabilmek için uzandım. Küçük ampuller dokunulmayacak kadar yakıcı değillerdi ama parmaklarımı çekmeme neden olacak kadar sıcaktılar. Bir örümcek ağının kalıntıları, bir ampulün alt kısmından panonun altındaki küçük metal plakaya doğru uzanıyordu.</p>

  <p class="calibre1"><span class="calibre7">SEYİR TAKİP ÇİZELGESİ</span>&nbsp;</p>

  <p class="calibre1">PATENT NO.7329035&nbsp;</p>

  <p class="calibre1">FRX—2036 CE</p>

  <p class="calibre1">Bir seyir takip çizelgesi? Burada? Önümdeki ekranı gözden geçirdim ve alt kısmının yanında bir ışığın yanıp söndüğünü gördüm. Işık, plakanın altında, birbirine çok yakın iki yıldız-ampulün yanındaydı. Kırmızı bir ışık, üçgen şeklindeydi ve yıldızları işaret ediyordu. Yanıp sönen kırmızı ışığın, ampuller gibi sabit olmadığını fark ettim. Kısa bir yolu takip ediyordu ve neredeyse yolunun sonuna gelmişti. Benim gemim. Neredeyse yeni gezegene ulaşmıştı, yeni evine. Bilge, Bekçi Katı'nı Gemici Katı'na bağlayan kapıdan, "Çırak? Çırak! Neler oluyor?" diye haykırdı. Onu kapının ardında hayal edebiliyordum: ağır metal kapıyı yumruklarken kızgın bir surat, cayır cayır yanan gözler ve omuzlarına dökülen uzun, beyaz saçlar...</p>

  <p class="calibre1">Sahte pencerenin parçalarına doğru geriye döndüm. Yıldızlar yalandı. Bir anlığına onlara sahip olmuştum ama aslında gerçek değillerdi. Sol kulağıma <span class="calibre3">bip, bip bip</span> sesleri çalındı. Kablosuz iletişim cihazım ötüyordu, birinin benimle bağlantı kurmaya çalıştığını haber veriyordu. Hepimizin doğduğumuzda sol kulağımıza yerleştirilmiş wi-com (kablosuz iletişim) cihazlarımız var—hem birbirimizle hem de gemiyle bu şekilde bağlantı kurabiliyoruz.</p>

  <p class="calibre1">Bilgisayar wi-com'umdan sol kulağıma, "Com bağlantısı: Bilge," dedi. Tenimin altındaki tuşa basarak, "Yok say," dedim. Yıldızlar yalan. Peki, daha başka neler yalan?</p>

  <p class="calibre1"><span class="calibre3">Bip, bip bip.</span> Wi-com neşe içinde, "Bilge geçersiz kıldı," dedi. "Com bağlantısı:</p>

  <p class="calibre1">Bilge."</p>

  <p class="calibre1">"Çırak!" Bilge'nin sesi kulaklarımda yankılandı, homurdanıyordu. "Ne oldu?</p>

  <p class="calibre1">Neden Bekçi Katı'nı tecrit altına aldın?"</p>

  <p class="calibre1">Boş boş, "Yıldızlar yalan," dedim.</p>

  <p class="calibre1">"Ne? Ne oldu? Bir sorun mu var?"</p>

  <p class="calibre1">Her şey sorun. "Hiçbir sorun yok," dedim.</p>

  <p class="calibre1">"Tecridi kaldıracağım." Bilge bağlantıyı kesti. Bir dakika sonra, zemin gümbürdedi ve kapağın girişi açıldı. Bilge, Bekçi Katı'na tırmandı ve girişi ardından öfkeyle kapattı. Israrla, "Ne oldu?" diye sordu. Kapısının yanındaki biyometrik tarayıcıya baktım. "Erişimimi kullandım ve bu—" Hâlâ inik biçimde duran "pencerenin" iki yarısını işaret ettim. Bilge, "Neden bunlarla uğraşıyorsun?" diye kükredi.</p>

  <p class="calibre1">Odayı uzun adımlarla geçti ve o sinir harbinde, bacağına karşı nazik olmayı unuttu. Bacağı ben henüz doğmadan yaralanmıştı ve asla tam olarak iyileşmemişti. Ama yaşı ilerledikçe topallamaya başlamıştı. Bacağı metal zeminde düzensiz bir ses çıkartıyordu: <span class="calibre3">tak,</span> adım, <span class="calibre3">tak,</span> adım, <span class="calibre3">tak.</span> Sonradan canı yanacaktı ve bunun için de beni suçlayacaktı.</p>

  <p class="calibre1">Bilge, biyometrik tarayıcıya ulaştığında, başparmağını çubuğun üzerine götürdü. Önce cam yükseldi, ardından tavanla birlikte yıldızlar da havalandı ve hidrolik kollar da rahatladı. Sonra sürtünen metal ekran onları sakladı ve yalancı ışıklan da kayboldu.</p>

  <p class="calibre1">"Sen bir ahmaksın! Bekçi Katı'nı <span class="calibre3">bunun</span> için mi tecrit ettin?" Bilge'nin öfkesi beni neredeyse sindirecekti. Neredeyse.</p>

  <p class="calibre1">"Gerçek olduklarını sandım! Gemide uzaya doğru bir gedik açıldığını düşündüm!"</p>

  <p class="calibre1">"Bunlar yalnızca ampul!"</p>

  <p class="calibre1">"Kahretsin, bunu bilmiyordum! Onları gerçek yıldız sanmıştım! Hem onlar ne için oradalar?"</p>

  <p class="calibre1">Bilge, "Senin için orada değiller!" diye kükredi.</p>

  <p class="calibre1">"O zaman kimin için oradalar?" diye haykırdım. "Bu kademede yalnızca sen ve ben varız!"</p>

  <p class="calibre1">Bilge beni azarlıyordu. Boğazımda bir düğüm oluştu ama onu yuttum. Bilge'nin beni, yıldızların gerçek olmadığını fark ettiğinde sinir krizi geçiren küçük bir çocuk olarak görmesini istemiyordum. "Bunu yapamazsın, Çırak. Tüm gemide panik yaratabilirdin!" Bilge hem öfkeli hem de bezgin görünüyordu. "Anlamıyor musun? Sen Çıraksın. Benim yerime Bilge olduğunda, tüm yaşamını tek bir fikre adamalısın: sen bu gemideki herkesin koruyucususun. Bu senin sorumluluğun. Önlerinde asla güçsüz görünmemelisin. Seni asla ümitsiz görmemeliler: sen onların umudusun. Bu gemide daima herkesin her şeyi olmalısın." Derin bir nefes aldı. "Ve bu da panik <span class="calibre3">olmamayı</span> ve geminin bir kademesini tecrit altına almamayı da içeriyor!" "Gemide gedik açıldığını düşünmüştüm," dedim. Bilge gözlerini bana dikti. "Ve sen de gemiyi tecride aldın." Bana bunu hatırlatmak zorunda mı? Ben kahrolası bir gerzek değilim, anladım. "Ve bunu sen hâlâ içerideyken yaptın." Sesi değişmişti. Daha sakindi. Gözlerine baktım ve daha önce hiç görmediğim bir şey gördüm.</p>

  <p class="calibre1">Gurur.</p>

  <p class="calibre1">"Gemi için kendini feda edecektin," dedi.</p>

  <p class="calibre1">Omzumu silktim. "Aptalcaydı. Üzgünüm."</p>

  <p class="calibre1">"Hayır." Bilge, kelimeyi çok yavaş söyledi. "Pekâlâ, evet, aptalcaydı. Ama aynı zamanda asil bir hareketti. Bu hareket cesaret gerektirir, evlat. Bu hareket, liderlik gerektirir. Geminin geriye kalanı için kendini feda etmeye hazır olmak? Senin düşündüğünü gösterir. Bekçi Katı'nın en üst kat olduğunu düşündün, öyle değil mi? Eğer Bekçi Katı'ndan uzaya bir delik açılırsa, iç patlama alt katı ve bir altı da etkileyecekti. Harekete geçmeden önce düşündün. Aşağıdaki tüm insanları düşündün." Uzaklara doğru baktım. Belki asil bir hareketti ama düşünebildiğim tek şey, yıldızların gerçek olmadığıydı.</p>

  <p class="calibre1">Bilge, "Üzgünüm," dedi. Şaşkın bakışımı gördüğünde, ekledi. "Seni görmezden geldim. Bu benim hatam. Bana diğer Çırak'ı hatırlattın ve biz... Onunla pek anlaşamamıştık. Onu eğitirken, çok fazla bilgiyi çok erken vermiştim. O da aptalca ve bencilce hareket etti. Ama sen farklısın. Senin farklı olduğunu unutuyorum ama öylesin."</p>

  <p class="calibre1">Şimdi bütün dikkatimi Bilge'ye vermiştim. Ben ve Bilge'den önce arada bir tane daha Çırak olduğunu çok iyi biliyordum. Ben doğmadan önce ölmüştü ve Bilge daha önce hiç ondan bahsetmemişti.</p>

  <p class="calibre1">"O Çırak'ı çoktan eğitmiştim. Onun seni eğitmesi gerekiyordu. Böylece ben de gemi ile ilgilenebilecektim. O öldüğünde, benim seni de eğitmem gerekti... Asla başka bir Çırak'a eğitim vermemem gerekiyordu ve ben de sana karşı sorumluluklarımdan kaçtım."</p>

  <p class="calibre1">Gözlerine baktım. Besleme Katı'ndaydık ve burada Bilge bir nevi büyükbabaydı. Gemici Katı'nda emir veren, nazik yaşlı bir kral gibiydi. Ama yalnızca o ve ben kaldığımızda, gerçekten kendisini gösteriyordu—ya da en azından ben öyle varsayıyordum—ve kendisi yaşlı olabilirdi ama ne nazik ne de zayıftı.</p>

  <p class="calibre1">Sessizlik içinde, Bilge'nin yalnızca benim bu halini görmeme izin verdiğini fark ettim. Ve bu da onun ihmalini her şeyden fazla affetmeme neden oluyordu. "Pekâlâ?" dedim. "Artık beni doğru düzgün eğitmeye başlayacak mısın?" Bilge bir kez kafasıyla onayladı ve Eğitim Merkezi'ne gelmem için işaret etti. Düzensiz adımları her zamankinden daha belirgindi ve bacağı yüzünden çoktan öfkesinden pişman olmuş olmalıydı.</p>

  <p class="calibre1">Bekçi Katı'nda sadece dört oda vardır: Bilge'nin ve benim odalarımız, Eğitim Merkezi ve Büyük Oda. En küçükleri Eğitim Odası, içinde yalnızca bir masa ve yerçekimi tüpüne geçen bir portal var. En büyükleri ise Büyük Oda. Öylesine büyük ki, eğer birbirlerine yakın durmayı umursamazlarsa gemide bulunan herkes bu odaya gelip ayakta dursa, buraya sığabilirler. Ama bu kata yalnızca benim ve Bilge'nin giriş izni var. Burası Salgın döneminden kalmış ve daha sonra bir Bilge yönetim sistemi haline gelmiş. O zamanlar benim odam ve Bilge'nin odası hem Eğitim Merkezi hem de mürettebat için ofis olarak kullanılıyormuş ve metal ekranın ardındaki parlayan ışık çizelgesine bakılırsa, Büyük Oda seyir takibi için kullanılıyormuş.</p>

  <p class="calibre1">Çok uzun yıllar önce gerçekleşen Salgın sonrasında, gemi değişmiş. Öyle gerekliymiş. Salgın Bilgesi, katları yeniden adlandırmış, bunu da kendine ve kendinden sonra gelecek Bilgeler için ayırmış. Buna ben de dâhilim.</p>

  <p class="calibre1">Bilge, Eğitim Merkezi'ndeki masalardan birinin önüne oturmuştu. Ben de karşısına geçtim. Masa, yüzyıllar öncesinden kalma nadir bir antikaydı. Gemi yola çıktığında konulmuştu ve gerçek ağaçtan imal edilişti. Güneş-Dünya'daki ağaçlardan. Ağacın saklı yaşamını merak ettim: Güneş-Dünya havasını soluyan, Güneş-Dünya toprağında yetişmiş bir ağaç. Sonra kesilmiş, bir masaya dönüştürülmüş ve <span class="calibre3">Godspeed'in</span> içinde uzaya fırlatılmıştı. "Bilmen gereken şeyler var," dedi. Masadan bir flopi aldı— yumuşaklığı yüzünden flopi denilen dijital bir zar ekran—ve parmağını üzerinde dolaştırarak, açtı. Ekran ışıkları yandığında, başparmağını kimlik kutusunun üzerinden geçirdi.</p>

  <p class="calibre1">Flopi, "Bilge/Çırak erişimi onaylandı," diye şakıdı. Bilge, ekrandaki bir şeye tıkladı ve ardından flopiyi bana doğru çevirdi. İnce zardan neredeyse tahta masayı görebiliyordum ama ardından Bilge'nin bana gösterdiği şey dikkatimi çekti.</p>

  <p class="calibre1">Bana Gemici Katı'nın zemin planını gösteriyordu— ana merkezi holün büyük odalara ayrıldığını ve bilim, endüstri, imalat ve araştırma için kullanıldığını fark ettim. Haritanın her yanında parıldayan noktalar vardı, yanıp sönüyorlar ve hareket ediyorlardı.</p>

  <p class="calibre1">Flopiyi geri alan Bilge, "Bunun ne olduğunu biliyor musun?" diye sordu. "Wi-com yer belirleyici harita." Sol kulağımıza yerleştirilen kablosuz iletişim cihazları, yalnızca birbirimizle ve gemiyle bağlantı kurmamızı sağlamıyor, aynı zamanda yer belirleyici olarak da işe yarıyordu.</p>

  <p class="calibre1">Wi-com haritasını daha iyi görebilmek için masaya doğru eğildim. Bilge'nin uzun beyaz saçları, onları eliyle kulağının arkasına götürmeden önce yüzüme değiyordu. Saçlarındaki sabun kokusunun yanı sıra çok güçlü bir koku burnuma geldi.</p>

  <p class="calibre1">"Tüm o noktaları görüyor musun? Her biri bir Gemicidir. Her birinin çok özel bir görevi vardır: geminin düzgün çalıştığından emin olmak. Burada on tane Gemici var." Bilge, enerji odasını işaret etti ve ardından parmakları onun arkasındaki daha önce hiç girmediğim motor odasına geçti. Sonra da onun ardındaki odaya geçti... "Komuta merkezi burada. Her ne kadar gemi kendi kendine çalışsa da, eğer bir sorun çıkarsa—"</p>

  <p class="calibre1">Saygıyla karışık bir korkuyla, "Gemiyi siz mi kullanacaksınız?" diye sordum. Bilge'yi cesur bir kumandan olarak hayal ediyordum. Antik Güneş-Dünya'da denize açılan kaptanlardan biri gibi, evrene değil... Ardından dümene geçtiğimi hayal ettim.</p>

  <p class="calibre1">Bilge güldü. "Ben? Hayır. Bu çok saçma. Çıraklar, gemiyi kullanmak için eğitim almamışlardır. Bir Bilge'nin işi gemiye komuta etmek değildir. İnsanlara emir vermektir. Bu gemicilerin"—yanıp sönen noktaları işaret etti—"herhangi bir acil durum anında gemiyi çalıştırmak amacıyla, özel görevler için eğitilmeleri gerekir." Bana baktı. Gözleri yaşı yüzünden yıpranmıştı ama hâlâ beni netçe görebiliyordu. "Anlıyorsun, öyle değil mi? Gemiciler gemiyi çalıştırırlar—biz değil."</p>

  <p class="calibre1">Gemiyi Centauri-Dünya'ya sürerken beni alkışlayan insanların görüntüleri silindi ve yok oldu. "Gemiciler gemiyi çalıştıran kişilerdir ama gemi yalnızca metalden ibarettir. İnsanlarla ilgilenmesi gereken kişi sensin."</p>

  <p class="calibre1">Uzaklaştırma tuşuna bastı ve bir anlığına geminin üç kademesi de ekrana geldi ve yer belirleyici ışıkları yandı, çapraz çizgilerden oluşan baş döndürücü bir labirent gibiydi. Geminin iç kısmı çoğunlukla yuvarlaktı. En üstteki küçük şerit, Bekçi Katı idi. Onun altında biraz daha büyük olan Gemici Katı vardı. Bir çok ofis ve laboratuvara bölünmüştü. En sonda ise geminin en büyük kısmı olan Besleme Katı yer alıyordu. Bekçi Katı'nda Bilge ve beni temsil eden iki tane yanıp sönen nokta vardı. Gemici Katı'nda ise elli veya daha fazla yanıp sönen nokta vardı. Bilge, geminin en büyük kademesi olan Besleme Katı'na tıkladı. Çemberin sağ tarafında Hastane'deki insanlar için birkaç düzine nokta vardı. Ama Kayıt Salonu'nda hiç nokta yoktu. Ortada, düzinelerce nokta çevreye dağılmıştı. Her biri çeşitli çiftliklerde yaşayan insanları temsil ediyordu. Bilge, ekranın sol kısmına tıkladı. O kısımda Şehir vardı. Orada öylesine çok nokta vardı ki, saymak imkânsızdı. Zaten saymam da gerekmiyordu. Gemide kaç kişi bulunduğunu biliyordum, 2312 kişi vardı.</p>

  <p class="calibre1">2312 tane yanıp sönen ışık, omuzlanma bir ağırlık gibi binmişti. Her biri beni daha da aşağıya doğru çekiyordu. Her biri, <span class="calibre3">benim sorumluluğumdu.</span> Bilge, tekrar Gemici Katı'nı açtı ve parmağını katın en büyük odasına yani motorun bulunduğu odaya getirdi. "Motor, bilgisayarlar ve seyir takip sistemi ve diğer her şey arasında pek çok sorun yaşanabilir. Bu yolculuk... Uzun." Bunu söylerken sanki 250 yıllık yolculuğu hissediyor gibiydi. "Bu gemiyi inşa edenler bunu biliyorlardı: bu sebeple de ona <span class="calibre3">Godspeed</span> adını verdiler." İsmi sessizce onunla tekrarladım, sanki dilimde metalimsi bir tat uyandırmıştı. Bilge, "İyi şans anlamına gelen eski bir Güneş-Dünya tabiridir," diye homurdandı. "Atalarımızı uzaya doğru fırlatmışlar, iyi şans dilemişler ve bizleri unutmuşlar. Bize yardım edemezler. Salgın esnasında Güneş-Dünya ile iletişimimiz kayboldu ve bir daha asla iletişime geçemedik. Geriye dönemeyiz. Güneş-Dünya'daki insanların bize verebildiği tek şeyi <span class="calibre3">Godspeed</span> oldu." Bize şans mı yoksa gemiyi mi verdiler demek istemişti? Bundan emin değildim ama her ikisi de biraz yetersizdi.</p>

  <p class="calibre1">"Ama bizim şanstan fazlasına ihtiyacımız var. Gemide birinin insanları koruması gerekiyor, yalnızca gemiyi değil. O lider de sen olacaksın." Bilge derin bir nefes aldı. "Artık çatışmanın üç sebebini öğrenme zamanın geldi."</p>

  <p class="calibre1">Sandalyemi daha da yakına çektim. Bu yeni bir şeydi. Sonunda— <span class="calibre3">sonunda—</span>Bilge, kendisinden sonraki lider olabilmem için beni <span class="calibre3">gerçekten</span> eğitecekti.</p>

  <p class="calibre1"><span class="calibre3">"Godspeed'de,"</span> dedi. "Hepimiz tek bir dil mi konuşuyoruz?" Şaşkın bir biçimde,</p>

  <p class="calibre1">"Elbette," dedim. "Irklarımız arasında herhangi bir farklılık var mı?" "Irk?"</p>

  <p class="calibre1">"Ten rengi." "Hayır." Gemideki herkesin cildi esmerdi, hepimizin saçları ve gözleri koyu kahverengiydi.</p>

  <p class="calibre1">"Sen Güneş-Dünya'daki mitleri çalışmıştın: Budizm, Hıristiyanlık, Hinduizm, İslam. <span class="calibre3">Godspeed'deki</span> herhangi biri 'ibadet' ediyor mu?" Son kelimeyi küçümseyerek söylemişti.</p>

  <p class="calibre1">"Elbette hayır!" Güldüm. Bekçi Katı'na geçtiğimde, Bilge'nin verdiği ilk derslerden biri Güneş-Dünya dinleriydi. Büyülü hikâyelerden, peri masallarından oluşuyordu ve Bilge bana Güneş-Dünya'daki insanların bu hayali karakterler için nasıl öldüklerini veya öldürdüklerini anlattığında kendi kendime güldüğümü anımsıyorum.</p>

  <p class="calibre1">Bilge bir kez kafasını salladı. "Çatışmanın ilk sebebi farklılıktır. <span class="calibre3">Godspeed'de</span> herhangi bir din yoktur. Hepimiz aynı dili konuşuruz. Hepimiz aynı ırkız. Ve birbirimizden farkımız olmadığı için de kavga etmiyoruz. Sana anlattığım Haçlı Seferleri'ni hatırlıyor musun? Soykırımları? Bu tür korkunç hadiseler için <span class="calibre3">Godspeed'de</span> endişelenmemiz gerekmiyor."</p>

  <p class="calibre1">Sandalyemin uçundaydım ve kafamı sallıyordum ama içinden Bilge'nin gerçekte ne kadar şapşal olduğumu görmemesini umuyordum. O dersleri hatırlıyordum. On üç yaşındayken, Bilge'yle beraber yaşamak üzere Bekçi Katı'na geçtiğim zamanlarda aldığım ilk derslerden biriydi. Yıldızlar aşkına, o zamanlar yalnızca bir çocuktum. Değişik deri ve saç rengine sahip insanların uzun giysiler veya peştamallar giydiğini ve anlayamadığım dillerde konuştuğu flopiler gördüğümü anımsıyordum. Ve o zamanlar bunların bir çeşit delilik olduğunu düşünmüştüm."</p>

  <p class="calibre1">Sandalyemde biraz daha kamburlaştım. Bilge'nin beni yavaş eğitmesine şaşmamalıydım—belli ki bana gerçekten öğretmeye çalıştığı dersleri hiç anlamamıştım.</p>

  <p class="calibre1">Bilge, "Çatışmanın ikinci sebebi," diye devam etti. "Güçlü bir <span class="calibre2">merkezî</span> liderin eksikliğidir."</p>

  <p class="calibre1">Öne doğru eğildi ve boğumlu, buruşuk ellerini bana doğru uzattı. "Bunun önemini anlıyor musun?" diye sordu. Gözleri yaşlılıktan veya başka bir şeyden sulanmış gibiydi.</p>

  <p class="calibre1">Kafamla onayladım.</p>

  <p class="calibre1">Daha da ısrarla, "Gerçekten anlıyor musun?" dedi. Ellerimi öylesine sıkıyordu ki, bazı boğum yerleri çatırdadı.</p>

  <p class="calibre1">Tekrar başımla onayladım. Gözlerimi gözlerinden ayıramıyordum. "Bu gemideki en büyük tehlike nedir?" Sesi bir fısıltıya dönüşmüştü. Hmm. Belki de anlamamıştım. Bilge gözlerini bana dikmiş, b ir cevap bekliyordu. Ben de baktım.</p>

  <p class="calibre1"><span class="calibre3">"İsyan.</span> İsyandır, Çırak. Teknik hatalardan, geminin arızalanmasından veya dış tehlikelerden daha büyük bir tehdittir. Bu yüzden Salgın sonrasında, Bilge sistemi oluşturulmuştur. Diğer insanlardan önce doğan biri, diğerlerini yönetecekti. Lider kabul edilecekti ve kendinden genç olanları yönetecekti. Her nesilde yönetecek bir Bilge bulunur. <span class="calibre3">Sen</span> de bir gün Bilge olacaksın. Çatışmayı engelleyen güçlü bir <span class="calibre2" style="font-weight: normal;">merkezî</span> lider olacaksın. Bu gemide yaşayan herkesi koruyacaksın."</p>

  <h4 class="calibre1" id="sigil_toc_id_5"><a id="bookmark5"></a><span class="calibre2">5: Amy</span></h4>

  <p class="calibre1">Ölüm kadar sessizim.</p>

  <p class="calibre1">Şunu yapın: Yatak odanıza gidin. Bir morg kapısının ardındaki cam tabuta değil de güzel, güvenli ve sıcak yatak odanıza gidin. Buzdan yapılmamış yatağınıza uzanın. Parmaklarınızla kulaklarınızı tıkayın. Duyuyor musunuz? Kalbinizdeki yaşamın atışını ve ciğerlerinizin yavaşça nefes alış verişini? Sessiz olduğunuzda bile, dışarıdan gelen tüm sesleri kestiğinizde bile, vücudunuz hâlâ yaşamın sesini yansıtmaktadır. Benimki öyle değil. Beni deli eden işte bu sessizlik. Tüm kâbusları üzerime çökerten sessizlik.</p>

  <p class="calibre1">Çünkü ya ben ölüysem? Nasıl olur da kalbi çarpmayan ve ciğerlerinden nefes almayan biri bu şekilde yaşıyor olabilir? Ölü olmalıyım. Ve işte en büyük korkum: 301 yılın sonunda, beni bu morgdaki cam tabutumdan çıkarttıklarında ve tıpkı mutfak tezgâhının üzerindeki tavuk eti gibi bedenimin buzlarını çözdürdüklerinde, aynen şimdiki gibi olmak. Tüm yaşantımı sonsuza dek ölii bedenimde geçireceğim. Bunun ötesinde hiçbir şey yok. Sonsuza dek kendi içimde tıkılmış olarak kalacağım.</p>

  <p class="calibre1">Ve çığlık atmak istiyorum. Gözlerimi kocaman açmak, uyanmak ve artık kendimle baş başa kalmamak istiyorum ama yapamıyorum. Yapamıyorum.</p>

  <h4 class="calibre1" id="sigil_toc_id_6"><a id="bookmark6"></a><span class="calibre2">6: Çırak</span></h4>

  <p class="calibre1">Eğitim Merkezi'nde sessizlik olduğunda, Bilge'ye, "Peki, geçimsizliğin üçüncü sebebi nedir?" diye sordum.</p>

  <p class="calibre1">Beni dikkatle süzdü. Bir an, solgun gözlerinde kızgınlık belirdi ve bana vuracağını düşündüm. Yine de gözümü kırptığımda, o delice düşünce kayboldu. Bilge her iki elini de dizlerine koydu ve kalkmak için dizlerinden destek aldı. Eğitim Merkezi küçüktü ve Bilge de ayağa kalkınca, insanı daraltacak kadar ufaldı. Sandalyesini duvara doğru itti ve aramızdaki masa tıpkı derin bir kanyon gibi kaldı. Arkasındaki solmuş Güneş-Dünya küresi çok küçük, normalden de küçük ve benden bile önemsiz görünüyordu. Kapıya doğru giderken, "Sana yeterince anlattım," dedi. "Ve yapmam gereken işler var. Kayıt Salonu'na gidip, biraz araştırma yap. Güneş-Dünya'da neden bu kadar çatışma olduğuna dair sebepleri anlayabilecek misin bakalım. Onların kan ve savaş egemenliğinde yaşamalarının ilk iki sebebini öğrendin. Üçüncüyü kendin bulabilmelisin. Zor değil, Güneş-Dünya tarihini okursan zorlanmazsın." Buradaki meydan okumayı anlamıştım. Bilge, benim liderlik yeteneğimi ve bir sonraki Bilge olabilmek için onun adımlarını takip etmeye değip değmediğimi test ediyordu. Her ne kadar benimle Bilge arasında olması gereken Çırak çok uzun zaman önce ölmüş olsa da, Bilge onu sevmemişti. Yalnızca onu benimle kıyaslarken, Bilge'nin ondan bahsettiğini duyuyordum. Ve bu kıyaslamalar da asla pozitif değildi. Bilge, "Tıpkı onun gibi yavaşsın," derdi. "Böyle bir fikir ancak bir de <span class="calibre3">ondan</span> çıkabilirdi." Bekçi Katı'nda yaşamaya başlar başlamaz, fikirlerimi kendime saklamayı ve ağzımı kapalı tutmayı öğrenmiştim. Bilge hâlâ sık sık diğer Çırak gibi kötü çıkıp çıkmayacağımda n emin olabilmek için beni test ederdi. Kendime güvenli, iddialı görünmeye çalıştım—ama boşa gitti çünkü Bilge bir kez bile dönüp bana bakmadı.</p>

  <p class="calibre1">Bir yanım bana doğru dönmesi için Bilge'ye seslenmek ve onunla tartışmak istiyordu. Bana her şeyi anlatacağına dair verdiği sözü hatırlatmak ve bana geçimsizliğin üçüncü sebebini öğretmesi için ısrar etmek istiyordu. Bütün günü flopilerdeki Güneş-Dünya resimlerine bakarak geçirebilecek diğer yanım ise Bilge tarafından kendisine bir görev verildiği için çok hoşnuttu. Eğitim Merkezi'nin diğer tarafında Bilge'yle birlikte kullandığımız yer çekim tüpünün girişi vardı. Bu yalnızca bizim içindi, Besleme Katı'na doğrudan bağlanıyordu. Gemici Katı ve Besleme Katı ile Şehir arasındaki ise diğer herkes içindi.</p>

  <p class="calibre1">Sol kulağımın ardındaki wi-com düğmesine bastım. Wi-com'umdaki hoş kadın sesi, "Komut?" dedi. "Yer çekimi tüpü kontrolü," dedim.</p>

  <p class="calibre1">Wi-com'um yer çekimi tüpü kontrolüne bağlanırken bip, bip bip sesi kulaklarımı doldurdu. Başparmağımı Eğitim Merkezi'nin duvarındaki biyometrik tarayıcıya koydum ve zeminde dairesel bir bölme açıldı. Altında hiçbir şey yoktu. Yalnızca boşluk...</p>

  <p class="calibre1">Yer çekimi tüpündeki boş havaya adım attığımda midem büzüldü— her zaman olduğu gibi. Ama wi-com, tüpün içinde geminin yer çekimi sistemine bağlanmıştı ve ben de tıpkı bir havuza düşen madeni para gibi batmadan önce havanın üstünde yavaşça hareket etmiştim. Tüpte Gemici Katı'na doğru kayarken, karanlık çevremi sardı. Ardından ışık gözlerimi aldı. Gözlerimi kırpıştırdım; Besleme Katı altımdaydı, açık yer çekimi tüpü boyunca eğik görünüyordu. Duvar boyunca Şehir yükseliyordu ve merkezde tarlalar vardı. Ekinler, inekler, koyunlar ve keçiler... Buradan itibaren Besleme Katı devasa görünürdü. Hem içindeki yaşam hem de kendisi çok büyüktü. 3000'den fazla insanı besleyebilecek kapasitede 6400 dönümlük arazi, aşağıdan bakıldığında sonsuzluk kadar büyük gibiydi. Ama gerçekten oradayken, yani tarlalardayken veya şehirdeyken, insanların gözleri sizin üzerinizdeyken çok daha kalabalık görünüyordu.</p>

  <p class="calibre1">Yer çekimi tüpü, Besleme Katı'nın zemininin iki metre aşağısında sona eriyordu. Bir anlığına, tüpün sonundaki havada hareket ettim ve ardından wi-com'um geminin yer çekimi sistemine bağlandığında kulağımda <span class="calibre3">bip, bip bip</span> sesi belirdi. Tüpün altındaki küçük yuvarlak metal platforma indim. Platformdan zıpladım ve Besleme Katı'ndaki dört ana yoldan birinde yürümeye başladım. Yalnızca birkaç metre ileride, uzun tuğla bir bina olan Kayıt Salonu ve onun ardında da Hastane vardı.</p>

  <p class="calibre1">Kayıt Salonu boyunca uzun adımlarla ilerlerken, hayatımın bundan üç yıl öncesine göre ne kadar değiştiğini düşündüm. On üç yaşına gelene dek, bu katta yaşamıştım. Bir aileden diğerine geçmiştim. Çok küçük yaştan itibaren, asla uyum sağlayamayacağım çok açıktı. Öncelikle, herkes Çırak olduğumu biliyordu. Belki de benden önceki Çırak, beklenmedik bir biçimde öldüğü için Besleyiciler daima aşırı korumacı davranıyorlardı. Ama dahası—birbirimizden farklıydık. Besleyiciler <span class="calibre3">farklı bir biçimde</span> düşünüyorlardı. Onlar mutluydular, tarlayı sürmekten ve koyun kırpmaktan hoşnuttular. Çevrelerini saran gemi duvarlarını asla hissetmiyor gibiydiler ve son derece yavaş geçen zamana hiç sinirlenmiyorlardı. <span class="calibre3">Godspeed'de</span> gerçekten mutlu olmaya başladığımı ilk kez ancak on üç yaşındayken Hastane'ye geçip, Harley'le tanışıp ve Doktor ile konuştuktan sonra Bekçi Katı'na taşınarak Bilge ile eğitime başladığımda hissettim. Yaşamdan keyif almaya başlamıştım.</p>

  <p class="calibre1">Bilge ile daima aynı fikri paylaşmıyordum ve yalnızca Bekçi Katı'nda gördüğüm öfkeli hali çok korkutucu olabiliyordu ama beni sıkıcı tarlalardan kurtardığı için daima onu sevecektim. Tahtaya benzetilmek için kahverengiye boyanmış büyük kapıdan içeriye doğru adımımı attım. Kayıt Salonu bana daima çok büyük görünmüştür ama Bilge, <span class="calibre3">Godspeed'deki</span> pek çok kişinin orayı küçük bulduğunu söylemişti. Sanırım bunun sebebi oraya ya hep tek başıma ya da Bilge ile birlikte gidiyor olmam. Diğer herkes ise oraya büyükleriyle birlikte daha küçükken veya hâlâ okuldayken gidiyordu. Gemideki hiç kimse benim kadar genç olmadığı için okul olmasının bir anlamı yoktu. Yalnızca Bilge'ye sahiptim. Kayıt Salonu'na attığım adımları Bilge takip ediyordu. Gerçek Bilge değil elbette — onun ben doğmadan önce, Doktor'un yaşındayken yapılmış bir portresi. Portre büyüktü, kapının yarısı kadardı ve girişin hemen yanındaki küçük gömme yere asılmıştı.</p>

  <p class="calibre1">Eninde sonunda, Bilge'nin tablosunu oradan kaldıracaklar ve Kayıt Salonu'nun arka tarafındaki tozlu bir yere asacaklar. Diğer Bilge portrelerinin yanına... Ve buraya da benim portrem asılacak. Benim küçük krallığıma bakacak portrem...</p>

  <p class="calibre1">Tablodaki Bilge geçerken bana bakıyordu. Kayıt Salonu'ndaki verandanın ötesine, ilerideki tarlalara ve uzakta bulunan ve pek çok Besleyicinin ve Gemicinin yaşadığı boyalı metal kutulardan oluşan yüksek ve karmaşık Şehre bakıyordu. Ressam, Bilge'ye benim o buruk yüzünde daha önce hiç görmediğim nazik gözler ve dudaklarına da merakını ve belki de haylazlığını belirten hafif bir kıvrım vermişti. Veya belki de vermemişti. Bu resimde gereğinden fazlasını görüyorum. Bu Bilge, benim tanıdığım Bilge değil. Bu Bilge benim asla bir lider olarak göremeyeceğim nazik bir adam. Korkuyla hükmeden bir lider değil—diğerlerini dinleyen ve söyleyeceklerini önemseyen ve onlara bir şans veren bir lider. İkimiz de aynı dar burna sahibiz, aynı çıkık elmacık kemiklerine ve aynı esmer tene — ama Bilge'nin hali hazırda gözlerinde otorite var, çenesinden kendine güveni anlaşılıyor. Benim asla sahip olmadığım güç onda mevcut. Gerçek Bilge, tıpkı bir avcının bıçağını bilediği gibi kendini bilemiş.</p>

  <p class="calibre1">Bilge'nin görüş hizasından bakabilmek için arkama baktım ama <span class="calibre3">Godspeed'i</span> onun kadar net göremiyorum. Resimdeki Bilge, yönetmekten memnun—o kadarı yağlı boyadan belli oluyordu. Resmi oluşturulurken olanları hayal edebiliyordum. Eminim Bilge tam burada durmuştur, benim durduğum yerde. Tırabzana bakıyordur. Ressam ise çimenlerde durmuştur, Bilge'den daha alçakta—elbette—ve sert ve geniş fırça darbeleriyle resmetmiştir. Bilge, <span class="calibre3">Godspeed'e</span> baktığında, tıpkı benim de şu an baktığım gibi, benim gördüğüm şeyleri görmüştür: İç kısmı Güneş-Dünya'daki Amerika gibi modellenmiş bir gemi. Ama gemi duvarları içerisinde hapsolmuş bir minyatürüydü aslında. Bir tarafa yığılmış bir şehir. Düzgün bir şebekeyle tasarlanmış temiz ve düzenli yollar, her bloğun merkezinde tüccarların ev ve çalışma yeri olarak kullandıkları karavanlar vardı. Bir blok dokumacılar içindi, tıpkı arkadaşım Harley'in ailesi gibi. Bir blok kurutucular, bir blok eğiriciler ve biri de terziler içindi. Üç blok besin koruması içindi: konserveciler, kurutucular ve dondurucular. İki blok kasaplar içindi. Dört blok bu katta çalışan bilim insanları ve Gemicilerin evleri için ayrılmıştı. Her aile, nesiller boyunca aynı geminin aynı Şehrindeki aynı blokta doğuyorlar ve ölene kadar çalışmak üzere yetiştiriliyorlardı.</p>

  <p class="calibre1">Bilge tablosu için burada poz verirken, bunları düşünmüş müydü? Şehre bakarak, düzgün randımanı, dikkatli kuruluşu ve istikrarlı üretkenliği karşısında hayrete düşmüş müydü?</p>

  <p class="calibre1">Ya da benim gördüğüm gibi mi görmüştü: metal duvarlar tarafından çevrelenmiş bir geminin içindeki bölgelere tıkılmış şehir bloklarındaki karavanlara hapsolmuş insanlar?</p>

  <p class="calibre1">Hayır. Bilge asla <span class="calibre3">Godspeed'in</span> bir kutu olduğunu düşünmezdi. Şehri asla bir kafes olarak görmemişti. Bunu resimdeki gözlerinden anlayabilirdiniz, Şehri uzun adımlarla geçişinden anlayabilirdiniz. Sanki onların sahibiydi. Aslında gerçekten de sahibiydi.</p>

  <p class="calibre1">Burada bile, arkasında tarlaların, çayırların ve meraların uzandığı Kayıt Salonu verandasından en uzak duvara kadar kutulardan kaçamazsınız. Her mera, tarla ve çayır düzgün çitlerle çevrilidir. Her çit bundan yüzyıllar önce Güneş-Dünya'da gemi fırlatılmadan dikkatle ölçülmüştür. Arazi blokları aynı büyüklükte değildir ama her biri kare şeklindedir ve titizlikle ölçülmüştür. Otlak tepeleri eşit aralıklı olacak biçimde tasarlanmışlardı. Koyunların ve keçilerin ise toprak ve gübre yığınlarının kendileri için dikkatlice organize edilerek, imal edildiklerinden haberleri yoktu.</p>

  <p class="calibre1">Videolarda ve haritalarda Güneş-Dünya manzaraları görmüştüm. Topraklar tertemiz ve minik karelere düzgünce yerleştirilmemişti. Hatta en düzgün şehirlerin bile yan yolları ve arka sokakları vardı. Tarlaların çitleri vardı ama çitler mükemmel sıralar halinde yerleştirilmemişti— ağaçların çevresinden geçiyorlardı, derelerden kaçınmak veya havuzları içermeleri için tuhaf açılar yapıyorlardı. Dizi dizi tümsekler de yoktu.</p>

  <p class="calibre1">Tarlalara baktığımda, gördüğüm tek şey onların ne kadar sahte oldukları, Güneş-Dünya tarlalarının resimlerinin kötü birer kopyaları.</p>

  <p class="calibre1">Bahse girerim Bilge burada portresi için poz verirken, gemideki hayatla ilgili benim katlanamadığını tek şeyden zevk alıyordu: her şeyin mükemmel aynılığı.</p>

  <p class="calibre1">Tam da bu sebeple asla onun kadar iyi bir Bilge olamayacağım.</p>

  <p class="calibre1">Çünkü ben biraz karmaşadan hoşlanırım.</p>

  <p class="calibre1">Kayıt Salonu'nun koca kapılarını açtım ve büyük giriş yerindeki tavandan sarkan topografik modellere gülümsedim. Ardımdaki açık kapıdan giren ışık, üzeri tozlu, büyük bir Güneş-Dünya modelini çerçeveliyordu. <span class="calibre3">Godspeed'in</span> ölçekli bir modeli de Güneş-Dünya'nın çevresinde dönüyordu. Bu şekilde uzun zaman önce geminin kalkışını taklit ediyordu. Arkasındaki gezegenlere göre küçük ve önemsiz görünüyordu, kanatları olan bir top ve sivri bir uç. Hole adım attım ve kafamı kaldırdım. Tam kafamın üzerinde <span class="calibre3">Godspeed'in</span> hedefinin bir modeli vardı: büyük ve yuvarlak küre, Centauri-Dünya. Diğer iki modelden de büyüktü ve giriş yerinin merkezinde asılıydı. Tasarımcılar özellikle mi yaptılar bilmiyorum ama büyük giriş kapılarından içeriye giren ışık, Centauri-Dünya modelinin çevresinde bir hale yaratıyordu.</p>

  <p class="calibre1">İleriye doğru uzandım ve parmak uçlarımla Güneş-Dünya'da Avustralya'ya dokundum. Daima Güneş-Dünya'nın modelini Centauri-Dünya'nın modeline tercih ediyordum. Güneş-Dünya'nın modeli detaylıydı. Dağlar için tümsekler ve okyanustaki dalgalar için kıvrımlı çizgiler vardı. Centauri -Dünya'nın modeli ise pürüzsüzdü ve sadece büyüklüğü doğru orantılıydı. Orada ne bulacağımızdan emin değildik, dağlar, okyanuslar veya tamamen bambaşka bir şey. Yalnızca bizden önce gönderilen ölçüm raporlarına göre Centauri-Dünya "yaşanılabilir" bir ortama sahipti—oksijen tabanlı atmosfer, büyük miktarda tatlı su ve bitki yetiştirme için uygun toprak örnekleri. Emin olduğumuz tek şey bu ölçüm raporlarıydı.</p>

  <p class="calibre1">Ona da dokunmak istiyordum ama çok yüksekteydi.</p>

  <p class="calibre1">Centauri-Dünya benim hiçbir zaman uzanamayacağım bir yerde gibi görünüyordu.</p>

  <p class="calibre1">Bilge'nin kelimeleri zihnime yankılandı: benim görevim gemiyi Centauri-Dünya'ya götürmek değil, içindeki insanları oraya ulaştırmak. "Yardımcı olabilir miyim?"</p>

  <p class="calibre1">Neredeyse kalbim yerinden fırlayacaktı. Gerginliğime gülerek, "Oh, sensin," dedim.</p>

  <p class="calibre1">Orion bir kaydediciydi. Ne zaman birisi bir şey icat etse veya bir şeyler yazsa veya abartılı bir şeyler yapsa, kaydedici hemen kaydeder ve buraya depolardı. En son en iyi arkadaşım Harley'e bazı tabloları taşıması için yardım etmek amacıyla buraya gelmiştim. O bir ressamdır—Kayıt Salonu'nun ikinci katında tablolarının asılı olduğu bir oda vardır. Ama o sebeple burada değilim. Orion'a, "Güneş-Dünya ile ilgili bazı bilgiler bulmama yardımcı olabilir misin?" diye sordum.</p>

  <p class="calibre1">Orion sırıttı. Korkuyla geriledim—dişleri lekeliydi ve sararmıştı. "Elbette."</p>

  <p class="calibre1">"Şey hakkında bilgiye ihtiyacım var..." Duraksadım, nasıl dillendireceğimi düşünüyordum. Ona doğrudan geçimsizliğin üçüncü sebebini soramazdım—neden bahsettiğimi anlamayacaktı. Sonunda, "Güneş-Dünya'daki savaşlar," dedim. "Çatışmalar. Savaşlar. Buna benzer şeyler." "Özel bir şey var mı?" Orion bana doğru eğildi, yüzünde belirgin bir heyecan vardı. Sanırım okul kapandığından beri, Kayıt Salonu'nun çok az ziyaretçisi oluyordu. Düşününce, Orion'u Kayıt Salonu'nun dışında hiç görmediğimi fark ettim. Yalnız bir yaşamı olmalıydı. "Güneş-Dünya'daki sorunlara neden olan her ne varsa."</p>

  <p class="calibre1">"Oh."</p>

  <p class="calibre1">"Efendim?"</p>

  <p class="calibre1">Orion uzun bir müddet bir şey söylemedi, sadece beni sanki bir bulmacanın kayıp parçasıymışım gibi süzmekle yetindi. "Senin araştırman için biraz sıra dışı bir konu, hepsi bu. Biraz tatsız bir konu..." Omzumu silktim. "Bilge, bir şeyin sebebini bulmamı istedi."</p>

  <p class="calibre1">"Ah, Bilge için araştırma demek! Pekâlâ, bunu yapmanın en kolay yolu duvar flopilerini kullanmaktır." Orion kafasıyla, girişteki duvarlarda duvar halısı gibi asılı olan dört uzun ekranı gösterdi. Karşılıklı ikişer tane asılıydı. Yakınındaki ekrana doğru ilerleyen Orion, ekrana tıkladı ve dört flopi de açıldı ve tüm giriş aydınlandı.</p>

  <p class="calibre1">Resimler birbiri ardına belirmeye başladı: kurşun soğutmalı hızlı bir reaktörün diyagramları, Besleme Katı'nın sulama haritası, arkadaşım Harley'in ve gemideki diğer ressamların tabloları ve Centauri-Dünya'nın muhtemel coğrafi özelliklerinin dijital sunumu.</p>

  <p class="calibre1">Orion dikkatimi duvardaki flopilerden kendisine çekerek, "Erişim hakkına ihtiyacımız olacak," dedi. Sorgulayan bakışımı görünce, "Besleyicilerin Güneş-Dünya resimlerini görme izinleri yoktur," diye ekledi. Ah. Unutmuştum. Bu görüntüleri herkes görebilirdi ama Bilge'nin bulmamı istediği bilgiye erişim limitliydi. Duvardaki biyometrik taracıya doğru bir adım attım ve başparmağımı tarayıcıya doğru uzattım. Bilgisayardaki kadın sesi, "Bilge/Çırak erişimi onaylandı," diye cıvıldadı. Görüntüler değişti. Şimdi yalnızca <span class="calibre3">Godspeed'den</span> değil Güneş-Dünya'dan da sanat örnekleri gösteriliyordu. İnsanlar tek ırk değillerdi. Centauri-Dünya'nın görüntülerinin aksine, Güneş-Dünya'nınkiler bir ressamın yorumu değildi. Bembeyaz yüzü, son derece kabarık saçları olan ve ekrana sığmayacak genişlikte bir kıyafet giymiş bir kadına bakıyordum. Bulunduğu zamanda ve yerde nasıl bir insan olduğunu düşünüyordum. Başka bir dünyanın yüzüne bakıyordum ve bu dünya da benim için Centauri-Dünya kadar ulaşılmazdı. Orion, "Belki de Bilge'nin öğrenmeni istediği şey Cengiz Han'ın savaşıdır?" diye mırıldandı. Ekrana tıkladı ve beyaza boyanmış kadın suratı eridi ve onun yerine badem şeklinde gözleri ve keçe gibi kirli saçları olan kahverengi derili, çığlık atan bir adam belirdi. Korkutucu görünüme sahip adamın yerine ekranda küçük bir ülke belirdi ve yanıp sönmeye başladı. Üzerine tıklamam ve daha fazlasını öğrenmem için beni davet ediyordu.</p>

  <p class="calibre1">Ben ona dokunamadan, Orion ekrandaki başka bir şeye tıkladı. Harita kayboldu ve onun yerine bir çizelge belirdi. Gözlerimi kısarak küçük kelimelere ve düzensiz çizgilere baktım. Bir soy çizelgesiy di, ebeveynleri ve çocuklarını gösteriyordu. Gözlerim çizelgede dolanmaya başladı. Orion, "Oops," diye mırıldanana ve ekrana başka bir harita getirene dek, gözlerim bir isimden diğerine geçip duruyordu. O an ne kadar aptalca olsa da, ekranda kendi adımı aradığımı anladım—çizelge fazlasıyla eskiydi. Derin bir nefes aldım ve Orion'un bana ekranda göstermeye çalıştığı savaş her ne ise onu görmezden geldim.</p>

  <p class="calibre1">Bir Çırak olarak, ebeveynlerimi bilmeme izin yoktu. Bu beni tarafçı ve ön yargılı hale getirirdi; bir Bilge olarak liderliğime ve kararlarıma mani olacak duygusal reaksiyonlar vermeme neden olabilirdi. Bunu biliyordum. Hatta buna <span class="calibre3">katılıyordum.</span> Ama yine de... Kim olduklarını bilmek isterdim.</p>

  <p class="calibre1">Orion, "Çırak?" diye sordu. Sesi endişeliydi. "Bir sorun mu var?" Kafamı salladım. "Bir şey yok."</p>

  <p class="calibre1">Orion yüzüme baktı ama ne bulmayı umduğundan emin değildim.</p>

  <p class="calibre1">Ve ben de ona bakmaya başladım ve ben ne aradığımı biliyordum. Yüzündeki <span class="calibre3">benim</span> burnum muydu? Benim gözlerim? Benim dudaklarım? Daha önce Orion'a hiç dikkat etmemiştim. Daima arka planda, tuttuğu kayıtların arasındaydı. Ama şimdi ona gerçekten baktığımda...</p>

  <p class="calibre1"><span class="calibre3">Bu</span> adam benim babam olabilir miydi?</p>

  <p class="calibre1">Nefesim kesildi ve kendime gelebilmem için kafamı sallamam gerekti. Elbette, Orion bana kendimi hatırlatıyordu. Ama herkesin aynı soydan olduğu bir gemide, bu çok da zor değildi. Bilge'de de tıpkı Orion'da olduğu gibi rahatlıkla kendimi görebilirdim.</p>

  <p class="calibre1">Keşke kendimde de kendimi görebilseydim.</p>

  <p class="calibre1">Orion bana gülümsedi, sanki nelerden geçtiğimi anlıyor gibiydi ama aslında anlayamazdı. Beni ürküten babacan bir ses tonuyla, "O halde," dedi. "Bilge sana araştırma mı yaptırıyor? Görünen o ki, artık seni eğitmeye odaklanmış."</p>

  <p class="calibre1">"Evet."</p>

  <p class="calibre1">"Seni Besleme Katı'nın altına götürmedi mi daha?" Orion öne doğru eğildi, gözleri ateş saçıyordu.</p>

  <p class="calibre1">"Altına? Besleme Katı'nın altında bir şey yok ki."</p>

  <p class="calibre1">Orion'un yüzüne bir anda sanki bir maske yerleşmişti. Geriye doğru çekilerek,</p>

  <p class="calibre1">"Oh," dedi. Aşağıya dönük dudaklarından hayal kırıklığı okunuyordu. "Pekâlâ, o araştırmaya bakalım." Tekrar ekrana doğru döndü.</p>

  <p class="calibre1">"Hayır, bekle! Bu katın altında bir kat daha olduğunu mu ima ettin?" Orion duraksadı. Uzun saçını kulağının ardına götürdü. O esnada boynunun sol tarafında örümcek ağı şeklinde garip bir yara izi gördüm. "Emin değilim," dedi. "Kısa süre önce flopilere bakıyordum ve bir şey gördüm..." parmağını flopiye tıklattı ve ekrandan hızla resimler geçmeye başladı. <span class="calibre3">"Godspeed'in</span> bazı diyagramlarını buldum. Ama bunlara bakmamam gerekiyordu. Ayrıca, elbette Bilge eğitimin esnasında sana bunların hepsini anlatacaktır. Bu tür şeyleri öğrenme zamanın geldiğinde... Ben yalnızca merak etmiştim." Elbette merak etmişti. Bir Kaydedici olarak, evi ve iş yeri Besleme Katı'ndaydı. Gemiciler dışındaki herkes Besleme Katı'na tıkılmışlardı. Gemiciler ise Gemici Katı'na da gidebiliyorlardı. Bilge ve ben onların yanı sıra Bekçi Katı'na da girebiliyorduk. Orion muhtemelen tüm hayatını geminin bu kısmında geçirmişti. "Diyagrama bakabilir miyim?"</p>

  <p class="calibre1">Orion'un eli ekrana doğru uzandı ama herhangi bir şeye tıklamadı. "Bilge muhtemelen bunu istemez..."Sesi hafifledi, kararsızlık içindeydi. Ona doğru gülümsedim. "Ben yapayım," dedim. "Böylece sen suçlanamazsın. "Ben elimi uzatıp, <span class="calibre3">"Godspeed</span> gemi diyagramına" tıklarken, Orion biraz suçlu gibi bakıyordu ama aynı zamanda hevesli ve meraklı da görünüyordu. Resim yerine bir liste belirdi. İki seçeneği vardı. İki farklı diyagram.</p>

  <p class="calibre1">SALGIN'DAN ÖNCE SALGIN'DAN SONRA</p>

  <p class="calibre1">"Bu ne demek?" diye sordum. "Gemi, Salgın'dan sonra nasıl değişti?" Salgın'dan sonra Bilge'nin katları yeniden isimlendirdiğini ve bazı odaların yerini değiştirerek, Bekçi Katı'na yalnızca Bilge ve Çırak'ın girmesine izin verdiğini biliyordum ama hepsi buydu. <span class="calibre3">Veya ben hepsinin bu olduğunu sanıyordum. O gizli yıldız ekranı bir sebepten dolayı gizlenmiş olmalıydı...</span> Orion daha da yaklaştı. "Gördün mü, benim ilgimi çeken de bu. Bak." Uzandı ve "Salgın'dan Sonra" seçeneğine tıkladı. Ekranda bir diyagram belirdi: geminin enine kesiti, katlara ayrılmış büyük bir çember. Bu görüntüde sıra dışı hiçbir şey yoktu. En üst kat, "Bekçi Katı" olarak işaretlenmişti. Basit ve bulanıktı— yalnızca Bilge ve benim kullandığımız odaların ana hatları belliydi. Onun altında, Gemici Katı daha karmaşıktı. Motor odası, komuta merkezi ve bilim insanları tarafından kullanılan tüm araştırma laboratuvarları vardı. Besleme Katı ise çizelgenin üçte ikisinden fazlasını kaplıyordu. Diyagram eskiydi; yalnızca geminin orijinal tasarımının parçası olan binaları gösteriyordu. Bunlar arasında şu an bizim de içinde bulunduğumuz Hastane ve Kayıt Odası da vardı. Ama kalkıştan beri gerçekleştirilen yeni eklemeleri göstermiyordu—Bilge'den iki nesil önce geliştirilmiş yer çekimi tüpleri, diyagramda yoktu. Onun yerine, Besleme Katı'nı Gemici Katı'na bağlayan bir dizi merdiven vardı ama yer çekimi tüpleri yapıldığında, merdivenler parçalanmıştı.</p>

  <p class="calibre1">Gözlerimi aşağıya doğru indirdim. Diyagramda Besleme Katı'nın etiketlenmemiş alt kısmını göstererek, "Bahsettiğin bu muydu?" diye sordum. "Muhtemelen yalnızca elektrik kabloları veya borular veya benzer bir şey." Orion, "Onu ben de düşündüm," dedi. "Ama bak." Ekrana tıkladı v e tekrar ana menüye gitti ve ardından "Salgın Öncesi" seçeneğine tıkladı. Aynı çizelge ekranda belirdi ama şimdi her şey farklı isimlendirilmişti. Bekçi Katı'nın adı "Seyir Takip" idi, tıpkı tavandaki gizli ekrandaki plakadaki gibiydi. Gemici Katı üç bölüme ayrılmıştı: teknolojik araştırma (şimdi laboratuvarların olduğu yerde), motor odası ve "Köprü" adı verilen bir yer vardı. Şu an bulunduğumuz yerden pek de uzakta değildi. Aynı şeyler için farklı isimler verilmişti. Asıl Besleme</p>

  <p class="calibre1">Katı'nda işler değişmeye başlıyordu. Sol tarafta şehrin bulunduğu yer, "Barakalar (dâhil)" ve Besleme Katı'nın geri kalanı "Biyolojik Araştırma" olarak adlandırılmıştı. Biyolojik Araştırma? Eskiden keçi otlatmaya ve koyun kırpmaya böyle mi diyorlardı?</p>

  <p class="calibre1">Ama asıl Besleme Katı'nın alt kısmı beni dehşete düşürmüştü. Diğer diyagramda boş olan yer, tamamen doluydu. Sanki gerçekten ayaklarımızın altında geminin başka bir katı bulunmaktaydı. Bu daha önce hiç duymadığım katta genetik bir araştırma laboratuvarın, ikinci su pompası ve "Depo — Önemli" diye adlandırılmış devasa bir bölüm ve yalnızca "Beklenmedik Durum" olarak adlandırılmış çok küçük bir alan vardı.</p>

  <p class="calibre1">Gözlerimi diyagrama dikerek, "Bu nedir?" diye sordum. "Salgın'dan sonra katların isimlerini ve bazı şeylerin yerlerini değiştirdiklerini biliyorum ama bu? Bu yalnızca yer değiştirme filan değil. Burada koskoca bir <span class="calibre3">kat</span> daha var." Ağzımdan dökülmeyen kelimeler ise şöyleydi: <span class="calibre3">Ben bunu neden bilmiyorum? Neden Bilge bana öğretmedi?</span> Cevabı ise zaten biliyordum: çünkü hazır olmadığımı düşünüyor veya—daha kötüsü—geminin sırrını bilmeye değecek biri olduğuma inanmıyor.</p>

  <p class="calibre1">Orion, "Salgın'dan sonra pek çok şeyi değiştirdiler," dedi. "O zamanlar Bilge sistemi diye bir şey yoktu."</p>

  <p class="calibre1">En azından o kadarını biliyordum. Onu herkes biliyordu. Salgın geminin dörtte üçünü öldürdükten sonra, sayımız üç binden fazlayken yedi yüz civarına düşmüştü. Salgın Bilgesi, kontrolü ve hükümeti ele geçirerek şu anki barışçıl ve çalışkan toplumu oluşturmuştu. O zamanki nesilden beri, nüfusumuzu iki bine çıkartmıştık, yer çekimi tüpleri gibi yeni teknolojiler geliştirmiştik ve Salgın Bilgesi'nin orijinal olarak öngördüğü barışçıl toplumu idame ettirmiştik. Ama ben onun gemide gerçekleştirdiği tüm değişiklikleri bilmiyordum veya o değişikliklerin anlamını kavrayamıyordum. Gözlerini dördüncü kata dikmiş olan Orion, "Orada ne olduğunu bilmek istemiyor musun?" diye sordu.</p>

  <p class="calibre1">Ve şimdi böyle söylendiğinde—evet, gerçekten istiyordum. "Dur, şuna bakayım." Orion' u önümden çekerek, duvar flopisine tıkladım ve aramaya başladım. Birkaç dakikamı aldı ama sonunda aradığımı bulmuştum. Zafer içinde sırıtarak, "Bakalım tasarımcılar buraya ne koymuşlar," dedim. Ekranda detaylı bir plan belirdi. Geminin katlarının diyagramlarından çok daha karmaşıktı. Gözlerimi kısarak çizgilere baktım. Boruları, elektrik kabloları takip etmeye ve onları duvarlardan ve kapılardan ayırmaya çalıştım. Görüntü öylesine büyüktü ki ya ekranı yakınlaştırmam ve kaydırmam veya uzaklaştırmam ve gözlerimi kısmam gerekti.</p>

  <p class="calibre1">Sonunda ellerimi havaya kaldırarak, "Bunların hiçbirini anlamıyorum," dedim. "Ben asansörle başladım." Orion detaylı planı yukarıya doğru kaydırdı ve birden hangi binanın planı olduğunu anladım. Hastane. Orion, dördüncü kata işaret etti. "Burada ikinci bir asansör var."</p>

  <p class="calibre1">"İkinci bir asansör yok!" diye güldüm. Boş zamanlarımı Hastane'de geçirirdim ve orada yalnızca bir tane asansör vardı.</p>

  <p class="calibre1">"Holün sonunda, bir tane daha asansör var. Planlar yalan söylemez." "O kattaki tüm kapılar kilitlidir," dedim. Biliyordum. Hepsini denemiştim. Ve biyometrik tarayıcılarla kilitlenmemişlerdi— öyle olsaydı, başparmağımı değdirerek geçebilirdim. Hayır, o kapılar eski moda Güneş-Dünya kilitleriyle kilitlenmişlerdi. Metalden yapılmışlardı. Bir keresinde Doktor bizi yakalayana kadar arkadaşım Harley ile birlikte bir hafta boyunca kapılardan içeriye girmeye çalışmıştık.</p>

  <p class="calibre1">Orion kafasını sallıyordu. "Son kapı değil. O açık. Ve orada ikinci bir asansör var."</p>

  <p class="calibre1">Yine güldüm. "Mümkün değil. Eğer gemideki gizli bir kata açılan gizli bir asansör olsaydı, bunu bilirdim."</p>

  <p class="calibre1">Orion sadece bana baktı. Sessizliği bir suçlamaydı: Gerçekten bilir miydim? Bilge daha önce de benden bir şeyler saklamıştı. Belki başka bir kat daha vardı.</p>
</body>
</html>
