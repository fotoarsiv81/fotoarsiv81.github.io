<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h4 class="calibre1" id="sigil_toc_id_54"><a id="bookmark0"></a><span class="calibre2">54: Çırak</span></h4>

  <p class="calibre1">Bir sorun var. Amy'le ilgili bir sorun. "Sorun ne?" diye sordum ona.</p>

  <p class="calibre1">Gözlerini kırptı. "Hiçbir şey."</p>

  <p class="calibre1">Onu Doktor'a götürmem gerekiyordu. Doktor'a güvenebileceğimden emin değildim ama yardım edebilecek başka birini tanımıyordum. Bilge'ye güvenemeyeceğim kesindi.</p>

  <p class="calibre1">Amy'i elimden geldiğince çabuk bir şekilde Bekçi Katı'ndan ve Bilge'den uzaklaştırdım. Yer çekimi tüpünden ilk kez yukarı çıkışımız esnasındaki korku ve neşesi gitmiş ve yerine hafif bir ilgisizlik gelmişti. Beni Hastane'nin bahçesine kadar bir köpek gibi takip etti. Gözleri doğrudan karşıya bakıyordu, çiçeklere değil, Salgın Bilgesi heykeline değil, sadece karşıya. Herhangi bir şeyi görüp görmediğinden bile emin değildim.</p>

  <p class="calibre1">Hastane'nin zemin katında en azından bir düzine insan vardı. Bu kişilerin yarısı büyük yaştaydı ve diğer yarısı da onların daha genç akranları, anne ve babalarını getirmiş oğullar ve kızlardı.</p>

  <p class="calibre1">Bir adara, acil odasına doğru koşan sarkık kollu hemşireye doğru eğilerek, "O gitti," dedi. "Yer çekimi tüpünde yolculuk etmek için çok yaşlıydı ama ona toplantıdan bahsettim—biliyorsunuz, Bekçi Katı'ndaki toplantıdan. Ve bu onu tamamen şaşırttı. Aklı karıştı."</p>

  <p class="calibre1">Adamın arkasındaki yaşlı bir kadın, çatlak bir sesle, "Aklım karışmadı," dedi. "Hatırlıyorum, hem de her şeyi. Işık saçan o yıldızlar. Yıldızları ilk ve son görüşümdü."</p>

  <p class="calibre1">Amy'i sanki dikkati dağılmış bir çocukmuş gibi arkama doğru çektim ama gerçekte benim dikkatim daha fazla dağılmıştı.</p>

  <p class="calibre1">Sarkık kollu hemşire, genç adama kafasını salladı. "Bu senin hatan değil. Çoğu yaşlının ileriki yaşlarında aklı karışır. Dördüncü katta onlar için odalarımız var. Onu dördüncü kata gönderirim ve Doktor'un ona bakmasını sağlarım."</p>

  <p class="calibre1">Genç adam, ses tonunda büyük bir rahatlamayla, "Teşekkürler," dedi. Annesiyle konuşmak için arkasını döndü ve onu hemşireye teslim etti. Hemşire, kadını Amy ve benim içinde beklediğimiz asansöre doğru yönlendirdi. Yaşlı kadın beni gördüğünde, "Sen Çıraksın. Ölmeyen çırak," dedi. "Ve o da Bilge'nin bahsettiği ucube kız."</p>

  <p class="calibre1">Amy elini kadına doğru uzattı ve gülümseyerek, "Merhaba," dedi. Eğer Amy ile ilgili bir sorun olduğu konusunda aklımda herhangi bir şüphe varsa o da o an gitmişti. Amy—tanıdığım normal Amy—asla kendisine ucube kız diyen bir kadına böyle davranmazdı.</p>

  <p class="calibre1">Yaşlı kadın Amy'ye, "Hasta olduğumu söylüyorlar," dedi.</p>

  <p class="calibre1">Amy, "Burası Hastane," dedi. Konuşması çocuksu bir tempoda, basit ve gerçekçiydi.</p>

  <p class="calibre1">"Hasta olduğumu bilmiyordum."</p>

  <p class="calibre1">Hemşire, "Sadece akim karışmış hayatım," dedi. "Geçmişle şimdiki zamanı karıştırıyorsun."</p>

  <p class="calibre1">Amy gözlerini büyüterek, "Bu iyi değil," dedi.</p>

  <p class="calibre1">Kapı açıldı ve hepimiz içeri girdik. Üçüncü tuşa bastım. Hemşire uzanarak dördüncüsüne bastı. "Dördüncü katta ne var?" diye sordum. Doktor'un hastaları— özellikle gri saçlı olanları—oraya ara sıra götürdüğünü fark etmiştim ama orayla ilgili gizli asansör dışında herhangi bir özel şey dikkatimi çekmemişti.</p>

  <p class="calibre1">Hemşire, "Yaşlılar için odalar hazırladığımız kat orasıdır," dedi. "Bazen kendilerine bakamayacak bir hale geliyorlar biz de onlara orada oda veriyoruz.</p>

  <p class="calibre1">Onların dinlenmeye ve huzura ihtiyacı var. Dördüncü katta bu işe yarayan ilaçlarımız var." Yaşlı kadının elini okşadı ve kadın hemşireye gülümsedi.</p>

  <p class="calibre1">Gülüşü, yüzündeki derin kırışıklıklar arasında parıldıyordu.</p>

  <p class="calibre1">Kaşlarımı çattım. Eğer içlerinde yalnızca rahatlayan yaşlı insanlar varsa dördüncü kattaki kapılar neden kilitliydi ki?</p>

  <p class="calibre1">Kapılar açıldı ve Koğuş'un salonu göründü. Dışarı çıktım.</p>

  <p class="calibre1">Hemşire, "Bir şey unutmadınız mı?" diye sordu.</p>

  <p class="calibre1">Amy hâlâ asansördeydi ve kapıların üzerindeki sayılara boş boş bakıyordu.</p>

  <p class="calibre1">Yanan sayıyı okuyarak ciddi bir tavırla, Üç, dedi.</p>

  <p class="calibre1">"Evet," dedim. "Hadi gel." Bileğini tutarak onu salona doğru çektim. Akıl hastalarının birçoğu yüzlerinde karanlık bir bakış ve gözlerinde sinirle içerideydi.</p>

  <p class="calibre1">Amy yüzünü buruşturdu. Bileklerine baktığımda solgun teninin üzerinde yeşilimsi morluklar gördüm.</p>

  <p class="calibre1">Bileğini incelemek için nazikçe yakınıma çekip, "Bunu ben mi yaptım?" diye sordum.</p>

  <p class="calibre1">Amy basitçe, "Hayır," dedi.</p>

  <p class="calibre1">Morluklar zaten eskiydi, en azından bir gün ya da daha fazla önce oluşmuştu.</p>

  <p class="calibre1">"Ne oldu?"</p>

  <p class="calibre1">Amy, "Bazı adamlar beni sıkıştırdı," dedi. "Ama sorun yok."</p>

  <p class="calibre1">Kalbim küt küt attı. "Bazı adamlar <span class="calibre3">seni sıkıştırdı mı?</span> Ve sorun <span class="calibre3">yok</span> öyle mi?"</p>

  <p class="calibre1">"Evet."</p>

  <p class="calibre1">"A-ama—" diye kekeledim.</p>

  <p class="calibre1">Amy göz kırptı, sanki herhangi bir şeyin bu kadar duygusallığa neden yol açacağını anlayamıyor gibiydi. "Umursamıyorsun, değil mi?" diye sordum.</p>

  <p class="calibre1">"Neyi?"</p>

  <p class="calibre1">"Herhangi...herhangi bir şeyi."</p>

  <p class="calibre1">Amy, "Umursuyorum," dedi ama sıkılmış gibi bir tavrı vardı.</p>

  <p class="calibre1">Yaralı bileğini yüzünün önüne getirerek, "Bu morlukların nasıl oluştuğunu hatırlıyor musun?" dedim. Gözleri onlara odaklandı sonra başka yere baktı.</p>

  <p class="calibre1">Kafasını salladı. "Sonrasında nasıl hissettiğini hatırla. Ne yaptın?"</p>

  <p class="calibre1">"Ben...ağladığımı hatırlıyorum? Ama bu saçma. Ağlamaya değmez. Her şey yolunda."</p>

  <p class="calibre1">Elimde değildi. Amy'nin bileğini bıraktım, onu omuzlarından tutup sarstım. Kafası ileri geri gitti. Tıpkı oyuncak bir bebeği sarsmaya benziyordu. Ve ne kadar sarsarsam sarsayım, onun gözlerine hayatı geri getiremeyecektim. Onu bırakarak, "Sana ne oldu?" dedim. "Hiçbir şey. Ben iyiyim."</p>

  <p class="calibre1">"Seni düzeltmenin bir yolunu bulacağım."</p>

  <p class="calibre1">Amy gözleri kadar boş bir sesle, "Ben bozulmadım ki," dedi.</p>

  <p class="calibre1">Ona koridor boyunca eşlik ettim. Sonra odasına bırakarak oradan çıkmamasını söyledim. Emrime uyacağından emindim.</p>

  <p class="calibre1">Sonra Harley'i gölün diğer tarafında suya taşlar atarken buldum.</p>

  <p class="calibre1">Yanında durarak, "Bilge kulağına ne söyledi?" diye sordum.</p>

  <p class="calibre1">Yukarı bakmadı. "Sana söylemeyeceğim," diye terslendi.</p>

  <p class="calibre1">Harley'in kötü ruh haline ayıracak zamanım yoktu. "Amy'le ilgili bir sorun var "</p>

  <p class="calibre1">Harley başını kaldırdı. "Ne oldu?"</p>

  <p class="calibre1">"O...o aynı Besleyiciler gibi hareket ediyor."</p>

  <p class="calibre1">Harley yeniden göle doğru döndü. "Ah," dedi, "Belki de böylesi daha iyidir." "Ne demek istiyorsun?" "Onlar gitmemek konusunda hiç sorun yaşamadı, fark etmedin mi? Sorun yaşayanlar yalnızca senin benim gibi ruhsal sorunları olanlardı."</p>

  <p class="calibre1">Fark etmiştim. Yalnızca gerçek yıldızları gören Harley karşı çıkmış ve Koğuş'taki diğerleri de haberi duyunca uğultular yapmıştı ve kesinlikle memnun olmamışlardı.</p>

  <p class="calibre1">"Bu zaten beklenilen bir şey," dedim. "Rahatsız olanların yalnızca biz olmamız oldukça olağan bir durum. Bu yüzden Koğuş'tayız, değil mi? Çünkü emir alamıyoruz, lideri izleyemiyoruz. Bu yüzden Engelleyici ilaçları alıyoruz." Ama bunu söylerken bile Kayıt Salonu'nun önündeki çimenlikteki çifti düşündüm. Onların birbirlerini nasıl sevmediğini ve üzüntüden nasıl uzak olduklarını düşündüm. Harley, "Amy bu şekilde daha mutlu olabilir," dedi. "Eğer bu lanet gemiden gitmek umurumda olmasa sanırım ben de daha mutlu olurdum." Endişelenmemesini ve bir gün oraya varacağımızı söylemek istedim ama sözcüklerin işe yaramadığını ve sesimdeki hiçbir yanıltıcı umudun onların yerini alamayacağını biliyordum.</p>

  <p class="calibre1">"Ama Amy böyle başlamamıştı. Bizim gibi başlamıştı. Ve şimdi de Besleyicilerden biri gibi."</p>

  <p class="calibre1">Harley omuz silkti. "Ee? Bu sadece normali olduğu anlamına gelir. Onun adına sevindim." Harley'den çok kendime, "Ama ben onun diğer halini çok daha fazla seviyordum," dedim.</p>

  <p class="calibre1">Ayağa kalktı ve yola doğru ilerledi. "Ben donma katına giderek orayı koruyacağım."</p>

  <p class="calibre1">Gidişini izledim. Sözleri keskindi, çünkü doğruydu. Koğuş'ta ya da Bilge'yle beraber çok vakit geçirdiğimden bazen gemideki çoğu kişinin <span class="calibre3">gerçekten</span> sakin, rahat olduğunu ve deli olmadığını unutuyordum. Onlar yalancı yıldızlar ya da geciken varış zamanlan gibi şeyleri umursamıyordu. Daha mutlulardı. Amy bu şekilde boş kalırsa gerçekten daha mı mutlu olacaktı? Ben eğer tüm hayatımı bir gemide hapis bir şekilde geçireceğim fikrine saplanmış olmasam daha mı mutlu olurdum?</p>

  <p class="calibre1">Bunun önemi yoktu. Eğer Amy'ye seçim şansı verilseydi, sonu mutluluk da olsa kör cehaleti tercih etmezdi. Bir şey—biri—bunu ona yapmış olmalıydı ve ben de onun kim olduğunu bulacaktım.</p>

  <h4 class="calibre1" id="sigil_toc_id_55"><a id="bookmark1"></a><span class="calibre2">55: Amy</span></h4>

  <p class="calibre1">Odamda oturuyorum. Kapı açıldı.</p>

  <p class="calibre1">Çırak, "Ne yapıyorsun?" diye sordu. "Odamda oturuyorum," dedim. "Neye bakıyorsun?"</p>

  <p class="calibre1">"Duvara."</p>

  <p class="calibre1">"Neden duvara bakıyorsun?" Çırak çok fazla soru soruyor.</p>

  <p class="calibre1">Çırak bana doğru yürüdü. Elimi eline aldı. Parmaklarıyla morluklarımı inceledi.</p>

  <p class="calibre1">Çırak, "Benimle gel," dedi. Ayağa kalktım. Yürüdü. Onu takip ettim.</p>

  <p class="calibre1">Durana kadar yürüdük. Çırak bir tuşa bastı. Kapı açıldı. Onu içeri doğru takip ettim. Bana bir sandalye çekti.</p>

  <p class="calibre1">Oturdum.</p>

  <p class="calibre1">Derin bir ses, "Amy," dedi. Yukarı baktım ve doktoru gördüm. Onun ofisindeydik. Doktor masasında oturuyordu: "Sorunsal görünen nedir?" Göz kırptım. "Hiçbir şey. Her şey yolunda." Çırak, "Her şey yolunda filan <span class="calibre3">değil”</span> diye bağırdı. Ona baktım. "Her şey yolunda."</p>

  <p class="calibre1">Oturduğum sandalye maviydi. Sert plastikten yapılmıştı. Masa ilginçti. Her şey masaya oldukça muntazam bir şekilde yerleştirilmişti. Kalemlerin hepsi kalemlikte dimdik duruyordu.</p>

  <p class="calibre1">Çırak, "Sana ne oldu böyle?" diye bağırdı.</p>

  <p class="calibre1">Zıpladım. Onun orada olduğunu unutmuştum. Ona baktım.</p>

  <p class="calibre1">Çırak, bir köpek gibi homurdandı ve çok komikti. Gülümsedim.</p>

  <p class="calibre1">Doktor, "Onun hiçbir sorunu yok, Çırak," dedi. "Sanırım sen akıl hastalarıyla çok fazla vakit geçirmeye alışmışsın. Belki de normal insanlarla daha fazla vakit geçirmen senin için daha iyi olacaktır. Önerim şu... "</p>

  <p class="calibre1">Doktor hâlâ konuşuyordu. Bunu biliyordum çünkü ağzı aşağı yukarı gidiyordu ve içinden ses&nbsp;geliyordu ama sözcükler sadece zihnimin içinde dönüyor, aklımı karıştırıyordu. Doktor'un&nbsp;masasındaki not defteri çok temizdi, köşeleri bile. Ona uzanıp parmaklarımı köşelerinde gezdirdim. Yumuşaktılar, o kadar yumuşaktılar ki kâğıt tenimi kesti. Parmağımın ucundan küçük bir kırmızılık fışkırdı. Doktor'un masasının diğer köşesinde bir not defteri daha vardı. Bu çok hoş. Simetrik. Simetriyi severim. <span class="calibre3">Si-met-rik.</span> Bu hoş bir kelime. Onu yüksek sesle söyledim. "Si-met-rik." Evet. Bu kulağa hoş geliyor.</p>

  <p class="calibre1">Çırak bana deliymişim gibi baktı ama asıl deli olan o, ha ha, çünkü tüm zamanım eğlence olsun diye bir akıl hastanesinde geçiren o.</p>

  <p class="calibre1">Duvarlar hoş bir maviye boyanmıştı. Çok hoş. Aynı sisli bir gökyüzü gibi.</p>

  <p class="calibre1">Bir şey çıngırdadı. Baktım. Doktor masasına kahverengi bir şişe ilaç koyuyordu. Kafamı kaldırıp&nbsp;ilaçlara baktım. Haplar şişenin alt kısmında kaotik bir şekilde duruyordu. Küçük şekerler gibi&nbsp;yığılmışlardı. Doktor ve Çırak konuşuyorlardı.</p>

  <p class="calibre1">Doktor, "Haklısın," dedi. "Kızın durumu <span class="calibre3">oldukça</span> ciddi. Son zamanlarda bir şok yaşadı mı? Bir travma? Kalp atışı artışı oldu mu? Bazen bunlar reaksiyonu daha ciddi bir hale getirir."</p>

  <p class="calibre1">Çırak, "Ne reaksiyonunu?" diye sordu, sesi oldukça yüksekti. Doktor'un yüzünde komik bir ifade vardı.</p>

  <p class="calibre1">"Gemiye olan reaksiyon. Anlaman gerekiyor, artık her şey Güneş-Dünya'dakinden farklı onun için. Bizim farklı ilaçlarımız, farklı yemeklerimiz var. Daha fazla ek besin ve vitamin alıyor.</p>

  <p class="calibre1">Çırak söze atlayarak, "Vitaminler," dedi. "Bilge'nin suya koydukları gibi mi?" Doktor, "Evvet," dedi. Sözcüğü komik bir şekilde telaffuz etmişti. Kıkırdadım.</p>

  <p class="calibre1">Çırak dönüp bana baktı. Ona da güldüm.</p>

  <p class="calibre1">"Ve hormonlar. Bilge sulara hormon da koyuyordu. Sezon için." Doktor kafasını salladı. "Onlar Amy'i etkilemez. Hormonların insan vücudunda inşa olması zaman alır. Etkili olmaları için haftalarca, bir ayın üzerinde zaman gerekir."</p>

  <p class="calibre1">"Ama son zamanlarda çok su içiyordu." Çırak bileklerime baktı. "Ve travma konusunda da bir fikrim var."</p>

  <p class="calibre1">Göz kırptım ve zamanın geçmekte olduğunu fark ettim ve bir an için o zaman süresince ne olduğunu merak ettim ama önemi yok, hiçbir şey değişmedi, ben hâlâ buradayım, onlar da hâlâ konuşuyor.</p>

  <p class="calibre1">Göz kırptım. Gene kopmuştum.</p>

  <p class="calibre1">Göz kırptım.</p>

  <p class="calibre1">Ben kopmuş haldeyken her şey daha kolaydı. Çırak ve Doktor'un söylediklerini takip etmek zordu. Çok yoğun konuşuyorlardı. Neden bu kadar heyecanlıydılar ki?</p>

  <p class="calibre1">Her şey yolunda.</p>

  <p class="calibre1">Çırak parmaklarını yüzümün önünde şıklattı.</p>

  <p class="calibre1">Bağırarak, "Amy, Doktor senin ilaca ihtiyacın olduğunu düşünüyor," dedi.</p>

  <p class="calibre1">Doktor, "O dengesiz, sağır değil," dedi.</p>

  <p class="calibre1">Çırak uzanarak doktorun masasındaki şişeyi aldı. "Bunlar Engelleyici ilaçlar, sinir ilaçları. Sana bir tane vereceğim, tamam mı ve sonra seni düzeltip düzeltmediğine bakacağız."</p>

  <p class="calibre1">Ağzımı açtım. Hap dilime yerleşti ve ağzıma acı bir tat yayıldı. Doktor, "Yut onu," diye hatırlattı.</p>

  <p class="calibre1">İlacı yuttum.</p>

  <p class="calibre1">Çırak, "Tanıştığımız geceyi hatırlıyor musun?" dedi. "O donmuş sıvıda kıvranıyordun ve yol boyunca bizimle boğuştun. Doktor sana kör olmaman için göz damlası damlatsın diye seni tutmak zorunda kalmıştım. Ve şimdi orada öylece oturmuş, itaatkâr bir köpek gibi hap yutuyorsun. Bunun ne kadar üzücü olduğunu göremiyor musun?"</p>

  <p class="calibre1">"Hayır," dedim. Bunun nesi üzücüydü?</p>

  <p class="calibre1">Çırak, doktora, "Bu ilacın işe yaraması ne kadar sürer?" diye sordu.</p>

  <p class="calibre1">Doktor, "Emin değilim," dedi. "Dediğim gibi, zihinsel durumu diğer çoğu Besleyicininkinden çok daha kötü. <span class="calibre3">Eğer</span> ilaçlar işe yararsa, bu birkaç saat içinde olur."</p>

  <p class="calibre1">Çırak yutkunarak, "Eğer mi?" diye sordu.</p>

  <p class="calibre1">Sesi boğuklaştı ve görüntü ve sesleri gene kaybettim.</p>

  <h4 class="calibre1" id="sigil_toc_id_56"><a id="bookmark2"></a><span class="calibre2">56: Çırak</span></h4>

  <p class="calibre1">Gece onu Doktor'un yanında bıraktım.</p>

  <p class="calibre1">Aslında bunu gerçekten de istememiştim. Ama Doktor ona bazı ilaçları damardan vermek istedi ve onu bayılttılar. Amy sadece uyuyacaktı ve uyumasını izlemenin bana bir yararı yoktu. Gecenin çoğu zamanında çevrede gezindim ve göl kenarındaki bahçede uyuyakaldım ama sadece kaçınılmaz olandan kaçınmak için vakit geçiriyordum. Bilge'yi görmem gerekiyordu.</p>

  <p class="calibre1">Alacakaranlık çökmeden yerçekimi tüpüne gittim. Bekçi Katı boşalmıştı ama hâlâ karanlık gibiydi. Havada ter ve kir kokusu vardı.</p>

  <p class="calibre1">Bilge odasının yanındaki duvara yaslanmış, sahte yıldızlara bakıyordu.</p>

  <p class="calibre1">Onu en son orada aynı şekilde bulduğum zamanı hatırlayarak, "Gurur duyuyor musun?" diye terslendim.</p>

  <p class="calibre1">Bilge bana bakmadı. Kısaca, "Hayır," dedi.</p>

  <p class="calibre1">"Bunu yapmaya nasıl katlanabiliyorsun?" diye bağırdım. "Yani onlara bu şekilde yalan söylemeye?" Bilge tam karşıma geçerek, "Kappa çenneni," diye terslendi. Sonra o kokuyu aldım. O keskin, şiddetli kokuyu. Şişeyi göremiyordum ama bir yerlerde olduğunu biliyordum—ve bu sefer muhtemelen boştu. Ama neden? Neden o an sarhoş olmalıydı? Korkunç gerçeği söylemişti ve insanlar onu hâlâ seviyordu. Bu onun zafer anıydı. Likörle neyin yasını tutuyordu?</p>

  <p class="calibre1">"Bunun nassıl birr şey olduğunu bilmiyorssun. Amma öğreneceksin. Öğreneceksin." Bana doğru eğildi ve nefesi burnumu yaktı. Bu aptal sarhoşlukla harcayacak zamanım yoktu. Ona daha da yaklaşarak, "Amy'ye ne oldu?" diye sordum. Onu korkutmadığımı söyleyebilirim ama geri de çekilmedim.</p>

  <p class="calibre1">Bilge kahkaha attı ve ayıkken asla çıkarmayacağı bir ıslık sesi çıkardı. "Amy, Amy, Amy," diye alay etti. "Açık tenli bir ucubeyi sana doğru fırlattım ve aklınn başınndan gittii! Gemiyi unnuttun, sorumluluğunuu unnuttunn!" Sorumluluk sözcüğün tüm hecelerini vurgulayarak her seferinde bir parmağını göğsüme bastırdı.</p>

  <p class="calibre1">"Amy'nin ne problemi var?" diye sinirle sordum.</p>

  <p class="calibre1">Bilge gene alaycı bir tavırla, "Senin neyin var?" diye sordu. "Benim neyim var? Bu lanet geminin nesi var?" "Sadece söyle. Bunu sen mi yaptın?" Tedbirli bir şekilde, "Neyi?" diye sordu.</p>

  <p class="calibre1">"Ona hastalanmasına neden olacak bir şey mi verdin?" Bu olayla bir alakası vardı. Bu kadarını biliyordum. Besleyicileri Sezon'dan önce canlandırmak için onlara ekstra hormonlar vermişti. Bebeklere de ileride olacakları kişi olmaları için ilaç veriyordu. Amy'ye ne vermişti. Ve <span class="calibre3">nasıl!</span> Bilge kafasını geri attı ve güldü. Ben de ona yumruk attım.</p>

  <p class="calibre1">Gülmeyi bıraktı. Yanağında hemen kırmızı bir iz oluşmuştu.</p>

  <p class="calibre1">"Sen de aynını yapardın," diye haykırdı. Nefesinin kokusu midemi bulandırıyordu. "Bana düşündüğünden de fazla benziyorsun."</p>

  <p class="calibre1">Oradan ayrıldım. O aptal sarhoştan hiçbir şeyin cevabını alamazdım.</p>

  <p class="calibre1">Geri döndüğümde, Amy uyanmıştı.</p>

  <p class="calibre1">Yani kısmen.</p>

  <p class="calibre1">Yatağında dimdik yatmış, ellerini iki yanına koymuştu. Ayak parmakları yukarıya dönüktü ve gözleri tavana doğru bakıyordu. Sinir ilacının etkisini göstermesine ne kadar süre kaldığını merak ettim. Doktor'un kullandığı sözcüğü kullanmıyordum. <span class="calibre3">Eğer.</span></p>

  <p class="calibre1">Küçük odada gezinirken, ilaç kutusuna hafifçe ayağımla çarptım. Sonunda masaya oturdum ve üzerinde duran flopiyi aldım. Wi-com yer gösterici haritasına göre donma katında yalnızca Harley vardı ve hâlâ kapağın olduğu koridorda duruyordu. Bir yanım ona bağlanarak dondurulmuş insanları korumasını söylemek istedi ama bir başka kavga istemiyordum. Onlara bir şey olmayacaktı.</p>

  <p class="calibre1">Ama onun yıldızları bu şekilde saplantı haline getirmesi beni endişelendiriyordu. Kayleigh öldüğünden ve Doktor sinir ilaçlarını artırdığından beri böyle olmamıştı.</p>

  <p class="calibre1">Amy'ye baktım. Acaba sinir ilaçları onu ne zaman düzeltecekti?</p>

  <p class="calibre1"><span class="calibre3">Eğer.</span></p>

  <p class="calibre1">Ona sırtımı dönerek, duvara yazmış olduğu kurban listesine baktım. Listeyi güncellemiş ve ölmeyen kadını, yani Numara 63'ü ve ölen adamı, yani Numara26'yı eklemişti. O an için ne biliyorsa onu ekleyebilmişti— Numara 63, kadın, siyahi, hayatta kaldı. Numara 26, Theo Kennedy, erkek, beyaz, biyolojik silah uzmanı, Colorado'dan. Ve öldü.</p>

  <p class="calibre1">Flopiden bu kişilerin dosyalarına baktıktan sonra elime boya ve fırçaları alarak Amy'nin duvarına başka detaylar ekledim. Numara 63'ün adı Emma Bledsoe'ydu. Kadın otuz dört yaşındaydı ve deniz piyadesinde taktisyen olarak çalışmıştı. Bay Kennedy'nin yaşını—altmış altı—ekledim ve <span class="calibre3">Godspeed'</span> deki yeri Finansal Kaynak Borsası tarafından finanse ediliyordu. Geri adım attım ve duvarı inceledim. Satırlar bir kurbandan diğerine doğru uzanıyordu ama kurbanların hiçbir ortak noktası yoktu. Bay Robertson ve Bay Kennedy'nin ikisi de erkekti ama Amy değildi. Hepsinin arasında en az on yıllık bir yaş farkı vardı. Hiçbiri aynı ayda doğmamıştı. Benzerlikleri çok zayıftı. Emma Bledsoe'nun deniz piyadesi deneyimini William Robertson'ınkine ekledim. Amy ve Bay Kennedy'nin ikisi de Colorado'dandı. Amy'nin çizelgesinde duraksadım. Onları birbirine bağlayan çizgiyi çekemeden önce fırçamdan akan siyah kalın boyalar duvardan aşağı indi. O çizgiyi çizmek hatalı geliyordu. Amy'nin ismini ölü adamınkiyle bağlantılı olarak görmek garipti. Ama dört kurbanın hiçbir ortak noktası yoktu. Amy'nin duvara yaptığı çizik ve geçişlerden anladığım kadarıyla o da benim gibi tüm kurbanların rastgele seçildiği sonucuna varmıştı. Hem çok şey vardı hem de hiçbir şey yoktu. Çok sayıda önemsiz detay vardı ama cinayete neden olacak ehemmiyette bir şey yoktu.</p>

  <p class="calibre1">Ne düşündüğünü sormak için Amy'ye döndüm.</p>

  <p class="calibre1">Ama o hâlâ tavana bakıyordu.</p>

  <p class="calibre1">Ona bu soruyu iyi olduğunda sormaya karar verdim.</p>

  <p class="calibre1"><span class="calibre3">Eğer.</span></p>

  <p class="calibre1">Boya fırçasını Amy'nin masasına geri koyarken, gözüme mavi bir şey takıldı: Amy'nin babasının bavulundan aldığı not defteri. Kitaba uzanırken zihnimde çanlar çaldı. Sınırlı bir alana sahip olan gemimizde mahremiyete çok değer verilirdi ve daha önce kimsenin mahremiyetini bilerek ihlal etmemiştim. Sırıttım. Tabii Bilge'nin odasına girişim dışında. Amy bana her açıdan farklı bir ilham veriyordu. Bilge'nin dersi zihnimde yankılandı: Farklılık çatışmaya neden olur. Bu gemi biraz çatışmayla ayakta kalabilirdi.</p>

  <p class="calibre1">Kitabın ilk sayfasında bir isim listesi vardı. Tepesinde Bilge'nin ismi vardı. O ismi defalarca yazmış, iyice koyu bir hale getirmiş ve sonra da defalarca altını çizerek yuvarlak içine almıştı. Altında "Doktor," yazıyordu ve yanında da bir soru işareti vardı ve kâğıdın o bölgesinde çok sayıda kalem izi vardı, sanki Amy düşünürken kalemin arka kısmını oraya vurmuştu. Doktor'un isminin altında isimlerden ve tanımlamalardan oluşan taslak bir liste vardı: Ben, Harley (ama onun isminin üstü çizilmişti), Luthe (o kadar sertçe altı çizilmişti ki, kâğıt yırtılmıştı), "o kaba kız" (soru işaretleriyle ve çatık kaşlı bir surat işaretiyle çevrelenmişti) ve Orion (onun isminin de üstü çizilmişti). İsimler listesine baktım ve ne işe yaradıklarını düşündüm. Neden Amy onları özel not defterine yazma zahmetine girmişti? Sonra anladım. Bu onun şüpheliler listesiydi.</p>

  <p class="calibre1">Listeye bakıp dudaklarımı büzdüm. Harley ve Orion'u elemişti ve "o kaba kız"dan (Victria olabilir mi?) emin değil gibi görünüyordu. Ama beni elememişti. Hâlâ benim de bir şüpheli olabileceğimi düşünüyordu ya da en azından listeyi hazırlarken öyle düşünüyordu.</p>

  <p class="calibre1">Harley'in elenmek için ne yaptığını ve dolayısıyla aynı onura erişmek için benim de ne yapmam gerektiğini merak ettim. Amy uyandığında ona değerimi kanıtlayacaktım.</p>

  <p class="calibre1"><span class="calibre3">Eğer.</span></p>

  <p class="calibre1">Bu da bir başka testti ve bu testi geçememiştim. Kendimi Amy'ye bir şekilde önemsiz göstermiştim. Aynı Bilge'nin beni bir lider olarak hep önemsiz görmesi gibi.</p>

  <p class="calibre1">Amy, "Ahh..." diye homurdandı.</p>

  <p class="calibre1">Defteri ve kalemi Amy' nin masasına bırakarak hızla yanına koştum.</p>

  <p class="calibre1">Parmaklarıyla, gözleri arasındaki burun köprüsüne masaj yapıyordu ve elini indirdiğinde o eski ışığın gözlerine geri geldiğini görebildim.</p>

  <p class="calibre1">Amy gözlerini kapatarak, "Çok kötü başım ağrıyor," dedi. Yüzünde tüm gün gördüğümden çok daha fazla ifade saklıydı.</p>

  <p class="calibre1">"Ne oldu?" diye sordu.</p>

  <p class="calibre1">"Ne olduğunu düşünüyorsun?" "Tanrım, bilmiyorum. Şu çağrıyı aldığını hatırlıyorum. Ve şu tüpten geçtik. O kısmı eğlenceliydi. Ama o ışıklı büyük odaya geçtiğimizde kendimi biraz...sarhoş hissetmeye başladım."</p>

  <p class="calibre1">"Doktor, senin gemiye karşı bir reaksiyonun olduğunu söyledi. Sana sinir ilacı verdi—Önleyici haplardan."</p>

  <p class="calibre1">"Önleyici haplar mı? Sen ve Harley ve 'deli' herkesin aldığı haplardan mı?" Amy dik oturmak için beni yana doğru itti.</p>

  <p class="calibre1">"Ee—evet."</p>

  <p class="calibre1">Amy, "Ah!" diye tiz bir ses çıkardı. Ellerini yumruk haline getirerek yataktan kalktı. "Bu gemi berbat bir yer! Ben deli değilim! Sen ve Harley de deli değilsiniz!"</p>

  <p class="calibre1">Bir şey söylemedim çünkü ona yarı yarıya inanıyordum. Ama o sessizliğimi bir karşı çıkış olarak algıladı.</p>

  <p class="calibre1">"Sana ve bu aptal gemideki diğer insanlara, yürüyebilen her şeyle seks yapmanın ve akılsız parazitler olmanın <span class="calibre3">normal</span> olduğuna inanmanızı sağlayacak ne oldu!?"</p>

  <p class="calibre1">Omuz silktim. Bu hep böyleydi. Farklılıklar, liderlik eksikliği, karmaşa ve savaş içinde büyümüş bu kıza normal ve barışçıl olan ve onunki gibi yalnızca hayatta kalmayı değil aynı zamanda da uzayda yeni bir gezegene doğru ilerlerken gelişmeyi ve ilerlemeyi de başaran normal bir toplumun bu şekilde olduğunu nasıl açıklayabilirdim ki?</p>

  <p class="calibre1">Amy masaya giderek flopiyi aldı. "Bu lanet şeyi nasıl çalıştırıyorsun?" diye sorarak onu kurcalamaya başladı. "Bu şey bilgisayar gibi, değil mi? Dünya'yla ilgili bilgi var mı içinde? Sana gerçek insanların, normal insanların nasıl olduğunu göstereyim! Bu yerin ne kadar garip olduğunu göstereyim!" Aygıtı doğru kullanmıyordu—parmaklarını ekrana vurdu ve wicom yer belirleyici haritayı ona daha önce gösterdiğim gibi açtı ama başka herhangi bir şeye nasıl erişebileceğini bilmiyordu. Ekrana vurdu, sonra elini yumruk haline getirdi ve masaya vurdu. Ayağa kalktım, yanına gittim ve flopiyi nazikçe elinden aldım. Ağlıyordu.</p>

  <p class="calibre1">"Dayanamıyorum," diye fısıldadı. "Bu insanlara dayanamıyorum, bu 'dünya'ya dayanamıyorum. Burada yaşayamam. Hayatımın geriye kalanını burada geçiremem. Yapamam. <span class="calibre3">Yapamam. ”</span></p>

  <p class="calibre1">Evet. Bilge'nin Bekçi Katı'ndaki konuşmasının yeterli kısmı zihninde kalmıştı. Kendisinin ve hepimizin bu gemiye nasıl kısıldığımızı biliyordu.</p>

  <p class="calibre1">Onu kollarıma alıp sıkıca tutmak istedim. Ama aynı zamanda bunun, Amy'nin istediğinin tam aksi bir şey olduğunu biliyordum. O özgür olmak istiyordu ve benimse tek istediğim ona sıkıca sarılmaktı. "Yardımı olacak bir şey biliyorum sanırım," dedim.</p>

  <h4 class="calibre1" id="sigil_toc_id_57"><a id="bookmark3"></a><span class="calibre2">57: Amy</span></h4>

  <p class="calibre1">Hastane'den çıkan yolda yürürken Çırak'ın gizemli bir havası vardı. Bana bir şey söylemeyecekti ve sanırım ruh halimi değiştiren şey de buydu—o, arkadaşına yeni bir oyuncak göstermeye hevesli küçük bir çocuk gibiydi. Bu bile tek başına o günün garip, donuk, yüzüme su çarpmış gibi olan hissiyatını unutmama yeterdi.</p>

  <p class="calibre1">Oradan geçerken, gölün kenarındaki bir bankta oturan bir çift bize el salladı. Kadının yüzü parıldıyordu ve yanındaki adamın göğsüne büyük bir mutlulukla yaslanmıştı. Sağ eli, midesinin üstündeydi ve adamın da eli kadınınkinin üstündeydi.</p>

  <p class="calibre1">Kadın başını aşağı eğdiğinde anladım ki doğmamış çocuğuyla konuşuyordu, yaslandığı adamla değil. "Ve tüm yıldızların onları kovalayan, bizi aydınlatan, seni aydınlatan çizgi çizgi ışıkları var."</p>

  <p class="calibre1">Çiftin konuşması geride kaldığında Çırak, "Bilge bunun benim için olmadığını söyledi," dedi. Çırak'a şaşkın bir bakış attım.</p>

  <p class="calibre1">"Büyük Oda'daki yıldız ekranı. Hani onların gerçek yıldızlar olmadığını ve yalnızca ampuller olduğunu fark etmiştim ya, Bilge onun benim için olmadığını söyledi." Benden uzaklara doğru baktı ve çok kısık bir sesle, "O gün sen uyanmıştın, "dedi. Sözleri sanki aramızdaki havada asılı kaldı. Sanki o günün üzerinden çok zaman geçmişti, her ikimiz için de.</p>

  <p class="calibre1">Çırak, banktaki mutlu çifte yeniden baktı. "Bilge sahte yıldızların onlar için olduğunu söyledi."</p>

  <p class="calibre1">"Ah, anladım." Bilge'nin yıldızlan bile kontrol etmeyi istemesi oldukça alışıldık bir durumdu. Yıldızları, gemideki insanları manipüle etmek için kullanmış ve böylece onlara gezegene varış esnasında hayatta olmayacakları söylenince, gene de çocuklarına anlatabilecekleri bir yıldız hikâyeleri olabilmişti. Arkadaki bankta oturan ve karnını nazik ellerle tutarak daha doğmamış çocuğuna gördükleri yıldızları anlatan ve cennet altında bir yaşam vadeden kadına baktım.</p>

  <p class="calibre1">"Bu zalimce," dedim. "Yani onları dış dünyayı anlatarak heveslendirip sonra ondan mahrum bırakmak."</p>

  <p class="calibre1">Çırak başını salladı. "Tam olarak öyle değil. Bu çocuklarına anlatacakları bir hikâye. Umudun bir aktarımıdır."</p>

  <p class="calibre1">Çırak'a baktım. "Bilge'yle bir bakıma uyuşuyorsun, değil mi?" "Bir bakıma."</p>

  <p class="calibre1">Tartışmak istiyordum. Bilge, oyuncaklarını çevreye saçan bir tür şımarık çocuk gibiydi. Kalbimizi kırmak için bir bahane, oyununu oynamadığımızı gösteren herhangi bir işaret arıyordu. Bana Luthe'u anımsatan gözleriyle sürekli bizi izliyordu. Çırak'ın düşündüğü gibi insanlara yardım etmiyordu, hayır, durumu öyle bir hale getiriyordu ki, gezegene vardığımızda hepimizin öleceği ya da çok yaşlı olacağı gerçeğini kimse tam olarak önemsemiyordu. Ama ben daha bir şey söyleyemeden Çırak, "Geldik!" dedi.</p>

  <p class="calibre1">Kendisiyle o kadar gurur duyuyordu ki, daha önce Kayıt Salonu'na gitmiş olduğumu ona söyleyemedim. Ama tabii en son orada olduğumda, çamur ve gözyaşlarıyla kaplıydım. O zaman bana yardımcı olan adamı anımsadım, Orion'u. Onun nazikliği aklımı kaçırmamamı sağlamıştı. Verandadaki sallanan koltuklardan biri sanki üzerinde biri oturuyormuş da yeni kalkmış gibi sallandı ama başka bir hayat belirtisi yoktu. Çırak uzanarak benim için kapıyı açtı. Önümde gözler gördüm ve Orion'u görmeyi umarak gülümsedim ama onun yerine tuğladan duvarda Çırak'ın boyanmış yüzü karşıma çıktı.</p>

  <p class="calibre1">Kapının yanındaki yeni portreyi incelemek için öne doğru eğilerek, "Ah!" dedim. Bilge'nin aksi yüzünün yerini Çırak'ın yüzü almıştı. "Evet." Çırak utanmış görünüyordu. En başta tabloyla gösteriş yapacağını düşünmüştüm—Jason öyle yapar, onu gösteriş için kullanırdı— ama o tabloyu görmemiş olmamı tercih edecek gibi görünüyordu.</p>

  <p class="calibre1">Çırak, "İçeri gel," dedi. Kayıt Salonu'nda bizim dışımızda kimse yoktu. Sessizlik ve karanlık. Çırak bana Dünya'nın büyük modelini ve daha önceden gördüğüm gemiyi gösterdi. Dikkat ediyor gibi yaptım ama duvarlardaki yanıp sönen ışıklar dikkatimi dağıtıyordu. Orion ile birlikte en son o salondayken, oralar boştu; onları zar zor fark edebilmiştim.</p>

  <p class="calibre1">Çırak, dikkatimin dağıldığını gördüğünde, "Duvar flopileri," dedi. "Sen uyurken <span class="calibre3">Godspeed</span> bunları yapıyordu." Bana sırıttı ama onu zar zor fark ettim. Önümde yanıp sönen şeyler beni büyülemişti: wicom'ların ve yerçekimi tüplerinin nasıl çalıştığıyla ilgili bir diyagram. Sanat: Harley'in sanat eserlerinin çok sayıda taramasının yapıldığını gördüm — birçoğu koi balığının resmiydi, herhalde en sevdiği konu buydu—ama dahası da vardı: heykeller, çömlekler, çizimler, el yapımı yorganlar. Flopi bilgisayarlardan birinde farklı başlıklar vardı ve Çırak o bilgisayarın ekranına dokunduğunda, giriş</p>

  <p class="calibre1">yoluna bir müzik yayıldı. Kalktığımdan beri ilk defa oranın sevebileceğim bir yer olduğunu hissettim. Orası Dünya değildi, Dünya'yla hiç alakası yoktu—ama Dünya'nın asla bilmeyeceği sanat eserleri, icatlar ve yaşamlar görüyordum. Ve tüm bunlar ben nesillerce insanların ayaklarının altında kâbuslar görürken oluyordu. Ben onları ne kadar tanıyorsam onlar da beni o kadar tanıyordu, yani çok az. Çırak parmaklarını büyük bilgisayarımsı şeylerden birine dokundurarak, "Bu saçma," dedi.</p>

  <p class="calibre1">"Ne?"</p>

  <p class="calibre1">Çırak, "Resim değişmiyor," dedi.</p>

  <p class="calibre1">Eğer üst kısımda—KURŞUN TEMELLİ HIZLI REAKTÖR PROTOTİPİ—başlığı olmasaydı, onun ne olduğunu asla anlayamazdım. Tabii bu ismin de çok yardımcı olduğunu söyleyemeyeceğim. Yine de ne anlama geldiğini bilmiyorum.</p>

  <p class="calibre1">Çırak, "Bu kilitli," dedi. "Bir bakayım acaba..." Duvardaki siyah kutulardan birine ilerleyerek parmağını tarayıcı üzerinde hareket ettirdi. Bilgisayar, "Bilge/Çırak erişimi sağlandı," diye anons etti. Tüm çevremizdeki resimler değişti. Artık Dünya'nın resimleriyle <span class="calibre3">Godspeed</span> in resimleri birbirine karışıyordu. Hastane ve bahçenin bir manzara resmi görüntülendi ve ardından da Monument Vadisi'nin bir fotoğrafı belirdi. Her ne kadar orada yaşamadıysam da bana Colorado'dan bir saatlik mesafedeki uzay laboratuvarını, oranın evim dediğim son yer olduğunu ve Jason'la tanışmamızı anımsatıyordu.</p>

  <p class="calibre1">Çırak, "Çoğu insanın bunu görmesine izin verilmiyor," dedi. Hâlâ bilgisayarlardan birinin motor şemaları dışında bir şey göstermesini sağlamaya çalışıyordu. "Yeni nesil doğduğunda okul yeniden başlayacak. Çocuklar Güneş-Dünya'nın ve <span class="calibre3">Godspeed'in</span> modelini görecek. Ama bunu göremeyecekler."</p>

  <p class="calibre1">Monument Vadisi'nin resmine, Mısır'daki Sfenksler'e dönüşmeden önce dokunarak, "Neden görmeyecekler?" diye sordum.</p>

  <p class="calibre1">"Bilge insanların Güneş-Dünya'ya çok da beklenti beslememesi gerektiğini söylüyor. Geçmişi değil, geleceği düşünmeliymişiz." "Ama senin görmene izin veriyor."</p>

  <p class="calibre1">Çırak ekrana bakmak için döndü ve bir an için Kim Jong-il ile göz göze geldi ama sonra fotoğraf değişti ve eski başkanlardan birine dönüştü. Hangisi olduğunu anımsayamıyorum, kaslı ve şişman olan.</p>

  <p class="calibre1">"Bu dersin bir parçası. Benim Güneş-Dünya'yla ilgili bir fikir edinmemi istiyor. Neden bu lanet şey çalışmıyor?"</p>

  <p class="calibre1">Dünya'nın yanlışsız bir yer olduğunu söylemek isterdim ama bunun doğru olmadığını biliyordum. Ve Bilge'nin dünyayı devam ettirme şeklinin doğru olmadığını söylemek isterdim ama bundan da emin değildim. Gemi içindeki bu dünyayla ilgili anlamadığım çok fazla şey vardı.</p>

  <p class="calibre1">Çırak, "Orion!" diye seslendi. "Duvar flopilerinden biri takıldı!"</p>

  <p class="calibre1">"O burada mı?" Çevreme bakındım—bizim dışımızda kimse yok gibi görünüyordu.</p>

  <p class="calibre1">Arkasındaki ekran değişerek bir eski başkandan diğerine geçiyordu.</p>

  <p class="calibre1">"Ne diyordum, Bilge Güneş-Dünya'yı öğrenmemi istedi. Liderlerinizin çoğu aslında doğru yoldaydı — sadece insanların kendilerini takip etmelerini sağlayamadılar. Onun gibi."</p>

  <p class="calibre1">Arkadaki ekranda duran resme baktım. "Kim? Abraham Lincoln mü?" Çırak başını salladı. "Kuzey yarıkürede Atlantik ve Pasifik Okyanusları arasında yer alan Amerika Birleşik Devletleri'nin on altıncı devlet başkanı. Sivil Savaş esnasında liderdi. Bu savaş eyaletler arasında çıkmıştı." "Evet, biliyorum." Dikkat kesildim. Çırak'ın Abraham Lincoln'dan söz edişinde bir soğukluk, bir bağlantı sorunu vardı ve onunla ilgili ne bildiği ya da ne bildiğim konusunda şüphelenmeme neden oldu. Kapının yanındaki gölgelerde hafif bir kıpraşma gördüm.</p>

  <p class="calibre1">"O, Bilge'nin olmamı istediği türden bir lider." Resim yok olmaya başladı ama Çırak ekrana dokundu ve Lincoln'ün resmi kaldı. Devam etmek için onu bekledim. "Eyaletler ayrılmaya yüz tuttuğunda, Lincoln güçlü liderliği sayesinde onları bir arada tuttu."</p>

  <p class="calibre1">"Evet." Sözcük dudaklarımdan uzun ve düşük bir şekilde çıktı. Dikkatim yarı yarıya kapıdaydı —bizi Orion mu yoksa başka biri mi dinliyordu? Ve neden bizi dinleyen kişi gölgelerin arasından çıkıp bizimle konuşmuyordu? "Ve eyaletler arasındaki farklar çok güçlü bir hal aldığında, Lincoln çatışmanın nedenini ortadan kaldıran kişiydi."</p>

  <p class="calibre1">"Ben—ne?"</p>

  <p class="calibre1">"Tek ırk. Savaşın nedeni, iki ırkın tek bir ülkede bir arada yaşayamamasıydı.</p>

  <p class="calibre1">Lincoln, siyahi ırkı Afrika kıtasına geri gönderdi ve savaş sona erdi."</p>

  <p class="calibre1">Hızla konuşmaya başladım. "Neden bahsediyorsun? Öyle olmadı!"</p>

  <p class="calibre1">Çırak ekrana bastı ve Lincoln'ün resminin yerini bir metin aldı. Yazanları yüksek sesle okudu. Sesinde bir saygı ifadesi vardı.</p>

  <p class="calibre1">"Seksen yedi yıl önce atalarımız bu kıta üzerinde kendini tüm insanların eşit olması gerektiği fikrine adamış olan yeni bir ulus meydana getirdi. Ve şimdi büyük bir iç savaş içindeyiz ve bu ulusun eğer insanları eşit değilse uzun süre ayakta kalıp kalamayacağını test ediyoruz. Anlaşmazlıklardan arınmış, ayniyetten gelen barış içinde bir ulusun, bir milletin, geleceğini tespit etmek için bu savaşın büyük çarpışma alanında toplandık. Ulusumuz şimdi ahenk ve ayniyetin gücünü keşfedecek."</p>

  <p class="calibre1">Metin devam ediyordu. Çırak derin bir nefes aldı. Okumaya devam edecekti.</p>

  <p class="calibre1">"Dur."</p>

  <p class="calibre1">Çırak şaşkın bir şekilde bana baktı. "Bu Gettysburg Konuşması değil," dedim. "Elbette o."</p>

  <p class="calibre1">"Değil."</p>

  <p class="calibre1">"O zaman Gettysburg Konuşması nasıl?"</p>

  <p class="calibre1">Hatırlamak için beynimin derin köşelerine indim. "Seksen yıllık kısmı aynı. Ama bu konuşmada herkesin aynı olması gerektiğiyle ilgili bir şeyler söyleniyor—o konuşmada böyle bir şey yok." "O zaman Gettysburg Konuşması'nda ne deniyor?"</p>

  <p class="calibre1">"Hmm... Seksen yedi yıl önce...11... Tamam, bak, o konuşmayı ezbere bilmiyorum ama bu konuşmanın yanlış olduğunu anlayacak kadar çok biliyorum."</p>

  <p class="calibre1">Çırak bana şüpheyle baktı ve argümanımın ne kadar zayıf gözüktüğünü fark ettim. İçten içe kendime kızıyordum: Dünya'yı bunu bilmeden nasıl terk edebildim?</p>

  <p class="calibre1">"O—bu şey bildiğimiz ırkçılık," dedim. Çırak, "Irkçılığın" ne olduğunu biliyor gibi görünmüyordu. "Senin okuduğun konuşma— tamamen ırkları bölmekle alakalıydı. Ama Gettysburg Konuşması öyle değil. Ve ayrıca—sana bir bak." Elimi Çırak'ın esmer tenine, badem gözlerine, büyük elmacık kemiklerine ve koyu renkteki gözlerine doğrulttum. "Sen ırkların başlı başına bir karışımısın." Çırak daha da şaşırmış görünüyordu. Bir ırkın, kişinin kimliğinin bir parçası olduğuyla ilgili bir kavrayışı yoktu—bunu sadece elenmesi yararlı olacak bir farklılık olarak görüyordu.</p>

  <p class="calibre1">Ve fark ettim ki bu tam olarak Bilge'nin yapmasını istediği şeydi.</p>

  <p class="calibre1">Kapının yanından gülüş ve hafif kıkırdama sesleri duyduğumu düşündüm ama orada kimin olduğunu görmek için hızlı davranmış olsam da, kimseyi göremedim. Sadece beni hâlâ anlayamamış olan Çırak vardı. Zaten neden anlayacaktı ki beni? Eğer tarih değiştirildiyse, tarihten nasıl bir şeyler öğrenebilirdi ki?</p>

  <p class="calibre1">Bilen tek kişi bendim ve ben de durumu düzeltecek kadar bilgili değildim. Denesem bana inanırlar mıydı ki?</p>

  <h4 class="calibre1" id="sigil_toc_id_58"><span class="calibre2">58: Çırak</span></h4>

  <p class="calibre1">Amy, oraya gitmemizin öncesinde olduğu gibi üzgün bir şekilde ekrana bakıyordu. Olaylar planlandığı gibi gitmiyordu. Bu olay onu yeniden mutlu etmeliydi. Ekrana dokunarak Lincoln'ün yeniden ortadan kaybolmasını sağladım. Lincoln'ün buruşuk yüzünün yerine Alman Enflasyonu esnasındaki insanların bir fotoğrafı belirdi. Lincoln'ün karmaşık saçlarının yerini para taşıyan el arabaları aldı.</p>

  <p class="calibre1">Amy, "Geri dönmeliyiz," dedi. "Harley donma katında yeteri kadar bekçilik yaptı. Artık sıra bende." Orada daha ona göstermek istediğim çok şey vardı: kütüphaneler, gerçek kitaplar, Dünya'dan. İkinci kattaki sanat eseri odasındaki modeller ve traktörlerimizin kaynağı olan orijinal traktörü de kapsayan Güneş-Dünya eserleri. Wi-com sistemlerini ve yerçekimi tüplerini nasıl geliştirdiğimizi gösteren bilim kayıt odası. Ama o bunların hiçbirini görmek istemiyordu, o zaman ne anlamı olacaktı ki?</p>

  <p class="calibre1">Amy sesinde korku ve merakla, "O adamı tanıyorum," dedi. Ekrandaki resmi görebilmek için beni yana itti.</p>

  <p class="calibre1">Resme baktım ama kim olduğunu anımsayamadım. Yaşı Doktor'la Harley arasında olan yaşlıca bir adamdı. Koyu renk saçları ve gözleri vardı ama görüntüsünde bizden ne kadar farklı olduğunu gösteren ayrı bir gariplik vardı—tek etnisiteli değildi ve çok...farklı görünüyordu. Bir treylerin önünde oturmuştu ve kucağında tombul bir bebek vardı. Önemli biri olmadığı kesindi, zira Bilge onunla ilgili bir şeyler ezberlememi istememişti. "Bu Ed."</p>

  <p class="calibre1">"Kim?"</p>

  <p class="calibre1">"Ed. Onunla dondurulmadan önce tanışmıştım. Aslına bakarsan beni ve ailemi donduran adamlardan birisi de oydu."</p>

  <p class="calibre1">Bu, resminin Abraham Lincoln'ün yanında yer alması için yeterince iyi bir sebep değildi. Amy'i geçerek ekrana dokundum. "Ed"in resmi dondu; ekrana tekrar dokunduğumda onunla ilgili olan metin açıldı.</p>

  <p class="calibre1">"Edmund Albert Davis, Junior," diye okudum yüksek sesle. <span class="calibre3">"Godspeed'de</span> doğan ilk çocuk. Burada babası Edmund Albert Davis ile birlikte gösterilmiş. Güneş-Dünya'dan ayrılan uçuştaki işçilerden biriydi."</p>

  <p class="calibre1">Amy, "Onu tanıyorum," dedi. Kafasını kaldırmıştı ve sanki Edmund Albert Davis canlıymış ve o da onunla konuşuyormuş gibi resme bakıyordu. <span class="calibre3">"Godspeed'de</span> Dünya'dan ayrılmak üzere kaydolduğunu hiç bilmiyordum." Edmund Albert Davis Junior'ı ve buradaki esarete doğan ilk kişi oluşunu düşünüyordum. Dünya'da doğan insanlar arasında büyümek ama orayı asla göremeyeceğini bilmek acaba nasıl bir şeydir?</p>

  <p class="calibre1">Amy, "Keşke bilseydim," dedi. "Keşke onunla daha fazla konuşmuş olsaydım. Neden ekibe katıldığını sorsaydım. Karşılaştığımızda çok acılı görünüyordu. Belki de sadece..." Birden canlılığını yitirdi. Ekrana bakıyordu ama aklı başka yerdeydi. Birden güldü. "Bir düşünsene! Ben bu adama yüzlerce yüzlerce yıl önce rastladım ve şimdi gemide onun soyundan insanlara da rastlayabilirim! Beni donduran adamın torunlarına! Bu sence nasıl bir şey olur?" Bana döndü, gözleri büyümüştü. "Ya <span class="calibre3">sen</span> Ed'in torunuysan? Rastlantıyı bir düşünsene!" O güldüğü için ben de güldüm.</p>

  <p class="calibre1">"Acaba öyle misin?" dedi. Bakışları benimle duvardaki flopi arasında gidip geliyordu.</p>

  <p class="calibre1">"Ne miyim?"</p>

  <p class="calibre1">"Ed'in torunlarından mısın?" "Bilmem ki."</p>

  <p class="calibre1">Amy, "Ah lütfen!" diyerek güldü. "Tüm bu teknoloji varken birinin bir soyağacı çizelgesi tuttuğundan eminim. Eminim Bilge ya da Doktor'da bir tane vardır—ensestle ilgilenenler onlar ne de olsa." "Tüm kayıtları burada tutuyorlar. Burası Kayıt Salonu," dedim. Ses tonumun boşluğunu fark etmedi. Ed'in torununu bulsak bile onun ben olmayacağımı biliyordum. Benim doğum kayıtlarım gizliydi. Ed'in tüm neslini Güneş-Dünya'ya kadar öğrenebilirdik ama benim soyağacımda bir adım bile geri gidemezdik.</p>

  <p class="calibre1">"Ah, hadi! Bakalım, Ed'le akrabalığın var mıymış?" Kolumu tuttu. Onu...hiç bu kadar heyecanlı görmemiştim. Sadece bir anlığına sırtında taşıdığı endişeli yükü unutmuştu. O yükün tekrar ortaya çıkmaması için her şeyi yapardım. "İzini bulmak zor olmayacak," dedim. "Gemide doğan ilk bebek olduğundan, kaydını tuttuklarından eminim."</p>

  <p class="calibre1">Parmaklarım ekrandaki noktaların üzerinde gidip geldi. Önce bilgi kısmına bastım sonra da anahtar sözcük kısmına. Amy heyecanla beni izliyordu. Daha hızlı tıkladım. Parmaklarımın hepsi birbirine karıştı ve ekran bana sinirle bipledi. Arama motorunu baştan başlatmam gerekti. Sonunda: "İşte burada!"</p>

  <p class="calibre1">Amy ekranın üst kısmını okurken başını geriye eğdi. "Ed Senior, Ed Junior'a gidiyor..." diye mırıldandı. Yukarı bakmadan önce gözleri yavaşça ekrana gitti. Aklı karışmış gibiydi. Sanki bana bir şey soracakmış gibi baktı ama sonra ekrana yeniden baktı ve fısıldayarak saymaya başladı. "Bir, iki, üç... " Sonunda bana bakarak kaşlarını çattı. "On üç jenerasyon. Bu çizelgede on üç jenerasyon var. Ed Junior'dan Benita'ya kadar on üç jenerasyonluk insan kaydı var."</p>

  <p class="calibre1">"Ee?"</p>

  <p class="calibre1">Amy Güneş-Dünya modelinden ekrana geri baktı. "Yüz yılda kaç jenerasyon doğabilir? Dört ya da beş mi? O halde on üç jenerasyon, yaklaşık üç yüz yıl eder, değil mi?" Kafamı salladım.</p>

  <p class="calibre1">"Ama şuna bir bak." Amy ekranın alt kısmını işaret etti.</p>

  <p class="calibre1">Ve Benita'nın isminin hemen altında, "Salgın'da öldü," yazdığını gördüm.</p>

  <p class="calibre1">Amy, "Salgın ne zamandı?" diye sordu.</p>

  <p class="calibre1">Yavaşça, "Uzun bir zaman önce," dedim. Hastane bahçesindeki Salgın Bilgesi heykelini düşündüm. Heykel o kadar aşınmış ve bozulmuştu ki, yüzündeki detaylar yok olmuştu.</p>

  <p class="calibre1">"Ne kadar süre önce?" Sözcükleri hızlı ve acildi. Beni de etkiliyordu. "Bilge'den önce. Bilge'den önceki Bilge'den de önce." "O halde, yüz kadar yıl önce olabilir. Yani bu ailenin on üçüncü nesli olan Benita... Geminin kalkmasından yaklaşık üç yüz yıl kadar sonra doğmuş olmalı. Ama o Salgın'da ölmüş... Ve o olay da yüz kadar yıl önce olmuş. Bu gemi gerekenden en az yüz yıl kadar uzun uçmuş... "</p>

  <p class="calibre1">"Ama geminin varmasına elli yıl kaldı. Yani yalnızca iki yüz elli yıldır uçuyoruz," dedim</p>

  <p class="calibre1">Amy hesap yapmayı bırakıp bana döndü ve yüzüme baktı. Gözleri büyümüş, benimkine</p>

  <p class="calibre1">yoğunlaşmıştı.</p>

  <p class="calibre1">"Nasıl emin olabilirsin ki?" dedi. "Hadi Salgın sonrasındaki çizelgelere bakalım. Salgın'dan sonra kaç jenerasyonun doğduğunu hesaplayabilirsek, geminin ne kadar süredir seyahat etmekte olduğunu anlayabiliriz." Sanki midemde bir taş var da beni ve tüm gemiyi aşağı çekiyormuş gibi hissettim. "Salgın sonrasında soyağacı çizelgesi yok. Şimdi hatırladım: Doktor bir keresinde bana Salgın'dan çok fazla insan öldüğünden onun sonrasında çizelge hazırlamayı bıraktıklarını söylemişti."</p>

  <p class="calibre1">Amy benden çok kendine, "Sezon," diye fısıldadı. "Sezon, Salgın'dan sonra başladı, değil mi?" Gözlerinde yoğun bir bakış vardı ama hiçbir yere bakmıyordu. "Bu bir rastlantı olamaz. O on üçüncü jenerasyon, Benita'nın jenerasyonu—geminin varış zamanına denk geliyor. O zaman üç yüz yıla yakın bir süre geçmiş olmalı. Ama sonra bu Salgın yaşandı ve Sezon başlatıldı ve soyağacı çizelgesi yapmayı bıraktılar—" "Ve fotoğraf yasaklandı," diye ekledim. "Salgın'dan bir yıl öncesinden şimdiye değin geminin hiçbir fotoğrafı çekilmedi. Daha gençken Salgın konusuyla çok ilgiliydim—Bilge'nin bana öğrettiği ilk şeylerden biriydi—ama olayla ilgili tek bir fotoğraf ya da video bile yoktu ve şimdi fotoğrafları yalnızca Gemici Katı'ndaki bilim insanları çekebiliyor. Sadece keşiflerinin bir kaydı olarak."</p>

  <p class="calibre1">Amy yavaşça, "O Salgın esnasında bir şey olmuş," dedi. "O kadar kötü bir şey ki, hakkındaki tüm kayıtlar yok edilmiş. Ve sonrasındaki her şey—Sezon, insanların buralardaki davranışları—Salgın'la ilgili."</p>

  <h4 class="calibre1" id="sigil_toc_id_59"><a id="bookmark4"></a><span class="calibre2">59: Amy</span></h4>

  <p class="calibre1">Çırak bana bir şey söyleyecekti ama tam ağzını açtığı anda Kayıt Salonu'nun kapısı hızla açıldı.</p>

  <p class="calibre1">"Çırak!" Bilge'nin sesi güçlü ve soğuktu ve boş koridorda yankılanıyordu. Çırak kont rol panellerine atıldı. İnsanların ve evimin tüm yasak resimleri ortadan kaybolmuştu. Varsayımsal soyağacı çizelgesi siyaha dönüştü; motorun takılmış fotoğrafı ortadan kayboldu.</p>

  <p class="calibre1">Bilge, "Hiç deneme," diye kükredi. Tek parmağını sol kulağının arkasına dokundurdu. Oraya bağlayıcı monte edilmişti. "Bu gemide ne incelediğinizle ilgili kayıt tutuyorum. Erişim iznini neyi açmak için kullandığını biliyorum. "Çırak otomatik olarak, "Üzgünüm efendim," dedi ama içten olmadığı ve söylediğinden hoşlanmadığı belliydi. Daha dik duruyordu ve daha dengeliydi. "Ama ne zamandır yaptıklarımı kaydediyorsunuz? Ve aslına bakarsanız, bunu fark etmenize çok şaşırdım, zira sizi en son gördüğümde sar—"Başımı Bilge'ye doğru çevirdim. Sarhoş muydu? Çırak az önce neredeyse Bilge'nin <span class="calibre3">sarhoş</span> olduğunu mu söyleyecekti?</p>

  <p class="calibre1">Bilge'nin hamleleri sona ermemişti. Bana değil, Çırak'a dönerek, "Gerçek bir lider asla kontrolden çıkmaz, sarhoş da olmaz," dedi. <span class="calibre3">Arlık</span> bana bakıyordu. "Hatırladığım kadarıyla senin gemide soruna yol açma potansiyelin olduğuna inanıyordum. Haklı olduğum Aşikâr."</p>

  <p class="calibre1">"Ben bir şey yapmadım!" dedim. Sesimde bir panik alameti vardı. Adamın başta yaptığı tehdidi unutmamıştım.</p>

  <p class="calibre1">Bilge elini bana doğru ilgisizce salladı. "Varlığın yeterli. Tamamen ilgisini dağıttın... Öğrencimin." Son kısmı, sesinde bir küçümsemeyle söylemişti, sanki öğrencisini rahatsız edici, boş bir Chihuahua'yla bağdaştırıyor gibiydi. Bakışını Çırak'a geri çevirdi. "Çalışmalarına devam etme zamanın geldi. Sezon'la meşguldüm ve burada küçük kızla oynamana izin verdim ama eğer baktığını gördüğüm şeye bakacak Vaktin olduysa, çalışmalarını daha üretken bir şeye yönlendirme vaktinin geldiği aşikâr."</p>

  <p class="calibre1">Kapıya doğru geri yürüdü. Çırak dediğini yapmakla yapmamak arasında kalarak dudaklarını ısırıyordu.</p>

  <p class="calibre1">"Bekle!"</p>

  <p class="calibre1">Bilge sesime döndü ama geri gelmedi.</p>

  <p class="calibre1">Ona doğru ilerleyerek, "Lanet olsun, bazı cevaplara ihtiyacım var," dedim. "Çılgınca bir şeyler döndüğünü sen de ben de biliyoruz. Sezon yeterince kötüydü ama şimdi Doktor da <span class="calibre3">bana</span> deli diyor ve Çırak'ın aldığı şu ilaçlardan almam gerekiyor ve bu yer—"</p>

  <p class="calibre1">"Yeter." Bilge sözümü soğukkanlı bir otoriteyle kesti. "Sana bir sorun yaratmamanı söylemiştim. Dinlemediğin belli."</p>

  <p class="calibre1">"Bence gemide biraz sorun çıkması gerekiyor!"</p>

  <p class="calibre1">"En son bu şekilde düşünen adam, artık hiçbir şey düşünemiyor."</p>

  <p class="calibre1">Çırak'ın keskin nefes alışı dışında Kayıt Salonu sessizdi. Yüz yüze geldik. Bilge kapının yanındaydı, ben kilden yapılmış gezegenlerin yanındaydım ve Çırak da ortamızdaydı. Gerçek için adeta bir halat çekme oyunu içerisindeydik.</p>

  <p class="calibre1">"Benimle gel Çırak." Bilge kapıya doğru döndü.</p>

  <p class="calibre1">"Salgın zamanında ne oldu?!" diye bağırdım. "Bizden sakladığın şey ne? Biliyorsun—Bildiğini biliyorum! Neden bize gerçeği söylemiyorsun?" Bunun üzerine, Bilge üç uzun adımla salonu aşıp karşıma geçti. "Bu gemi sırlar üzerine kuruldu; sırlar üzerinde ilerlemeye devam ediyor," dedi. Konuşurken ağzından yüzüme küçük tükürük parçaları uçuyordu. "Ve eğer onlarla ilgili sorular sormaya devam edersen, onları sır olarak tutmak için ne kadar ileriye gidebileceğimi göreceksin. Odana git; Bu sefer seninle Doktor'un ilgilenmesini sağlayacağım. Gel Çırak!" diye bağırdı. Çırak zıplayarak Bilge'yi kapıya kadar takip etti ve kapı kapanmadan önce bana özür diler gibi bir bakış attı. Karanlık salonda tozlu modellerle baş başa kaldım. Elimi rahat bırakıp da parmaklarımı gerene kadar yumruklarımı ne denli sıkı kapamış olduğumun farkında değildim. Sinirden titriyordum. Emin olduğum bir şey vardı: Bilge'nin bizden saklamaya kararlı olduğu sır her neyse onu <span class="calibre3">bulacaktım</span> ve bulduğumda da onu teraslardan haykıracaktım.</p>

  <h4 class="calibre1" id="sigil_toc_id_60"><a id="bookmark5"></a><span class="calibre2">60: Çırak</span></h4>

  <p class="calibre1">Hiç şaşırmadım: Bilge beni doğrudan yerçekimi tüplerine ve Eğitim Merkezi'ne yönlendirdi. Dersimi bekliyor gibi sandalyeme oturdum ama aklım karmakarışıktı.</p>

  <p class="calibre1">Amy'nin uysalca Bilge'yi takip ettiğimi ve efendisinin peşinde dolaşan uysal bir köpek gibi olduğum u düşündüğünü biliyordum. Kayıt Salonu'ndan ayrılırken gözlerindeki hayal kırıklığını gördüm. Amy'nin zayıf olduğumu düşünmesine izin vermeliyim; onun gözündeki imajımı feda etmek zorundayım. Çünkü bir lider böyle yapmak zorundadır.</p>

  <p class="calibre1">Bu oyunu biraz daha sürdürmeliydim. Bilge'nin aptal ve boş olduğumu düşünmesi ve beni zayıflığımdan ötürü küçümsemesi de cabası. Ama bunlar sonsuza kadar böyle gitmeyecekti. Yalnızca Bilge'nin gözünde bu geminin lideri olma rolümü engelleyen duvarı yıkıncaya kadar devam edecekti. Bilge gittikçe küçülüyordu. Amy'le olan tartışması, artık çok çabuk sinirlenebilmesi, Sezon'dan bu yana ortaya çıkan bağırma ve şiddet patlamaları—Bilge'nin sakin, büyük babavari kabuğu çatlıyordu ve onun o aşağılık, güç düşkünü gerçek benliği aradan sızıyordu. Amy'le tartışırken sinirlenmesi aptalca görünüyordu. O yalnızca gücüne olabildiğince sıkı sarılmış yaşlı bir adamdı. Ve benim de tek yapmam gereken o çatlakları iteleyerek içine girmek ve benden bu kadar süredir saklamakta olduğu sırrı ve geminin sırlarını neden benimle paylaşmadığını keşfetmekti. Her ne kadar Çırak olarak doğmuş olsam da, hayatımda ilk defa o an ileride bir Bilge olabileceğimi hissettim.</p>

  <p class="calibre1">Bilge burnunu ovuşturuyordu. "Neden bu tür bilgilerin peşindesin?" "Ne tür bilgilerin?" "Güneş-Dünya tarihi, motor şemaları, Salgın — ne arıyorsunuz?" Sesi sıkı ve kontrollüydü ama çok zor çıkıyordu. "Bunun ne önemi var ki?"</p>

  <p class="calibre1">Bilge yumruğunu masaya vurarak, "ÖNEMLİ!" diye bağırdı. Yerimden zıplamadım.</p>

  <p class="calibre1">Kendimi sakin göstermeye çalıştım. Eğer Bilge'den bugün bir şey öğrendiysem o da şuydu: Sinirlenmek beni çocukça ve aptalca gösterecekti. Bunun yerine yavaş, sakin ve açık bir şekilde, sanki çok basit bir şeyi açıklıyormuş gibi konuştum. "Senin bana öğretmeyi reddettiğin bilgileri araştırmaya başladım. Bir gün Bilge olacağım. Eğer yönetmek için ne yapmam ve ne bilmem gerektiğini bana söylemiyorsan, ben de başka yollardan öğrenirim. Eğer orada durup bu sorulara yanıtlar aradığım için bana kızacaksan, kendini suçlamak zorundasın; bu şeyleri bana öğretmek öncelikle senin görevindi."</p>

  <p class="calibre1">Bilge'nin yüzü önce kızardı sonra da morardı. "Bu bilgileri senden saklamak için <span class="calibre3">oldukça</span> iyi bir mazeretim olabileceğini hiç düşünmedin mi?" Basitçe, "Hayır," dedim. "Seni çocukluğumdan beri tanıyorum; büyümemin her aşamasında senin de emeğin oldu; son üç yıldır seninle yaşıyorum. Gemiyle ilgili herhangi bir bilgi konusunda bana güvenmemek için nasıl bir nedenin olabilir ki?"</p>

  <p class="calibre1">Bilge, <span class="calibre3">"Her şeyi</span> bildiğini sanıyorsun," dedi ve küçümseyici bir bakış attı. "Sen hâlâ çocuksun."</p>

  <p class="calibre1">Kafamı ona doğru kaldırarak sakince, "Kontrolü kaybediyorsun," dedim. "Artık kontrollü değilsin. Kendine bir bak. Öfke içindesin. Bilge olmaya uygun bir durumda değilsin."</p>

  <p class="calibre1">"Ve sen uygunsun öyle mi?" Bilge artık çığlık atıyordu ve sesi acılı yüksek bir tınıda çıkıyord u.</p>

  <p class="calibre1">Omuz silktim. "Amy'le birlikte baktığımız şeyde seni bu denli kızdırdığına göre ciddi bir sır saklı olmalı. Ne olduğunu merak ediyorum... "</p>

  <p class="calibre1"><span class="calibre3">Bilge burnundan soluyordu. Kendi kendime, Orion yanlış düşünüyor. Bilge'yle iyi geçinmek için içten pazarlıklı olmaya gerek yok. Yalnızca onu aşırı sinirlendirsen yeter, diye düşündüm.</span></p>

  <p class="calibre1">"Tarih flopilerinde olamaz. Onları bana daha önce göstermiştin. Salgın zamanında bir şeyler olmuş olmalı." Bilge başını kaldırıp bana baktı. Artık siniri derinleşmişti. Boğazında yanan bir alev gibiydi ve onu göremeyeyim diye yutmuştu. "Bu konuda çok uzun süredir konuşmadım."</p>

  <p class="calibre1">Nefesimi tuttum. "Benden önceki Çırakla mı ilgili?" Bilge başını salladı. "O öldü mü? Yoksa sen..." Kendimde o soruyu soracak cesareti bulamadım. Korkunç bir ses tonuyla, "Salgın'la ilgili bir şeyler öğrenmek istiyorsun öyle mi?" dedi. "Tamam. Sana Salgın'ı anlatayım."</p>

  <p class="calibre1">Ayağa fırladı ve ağırlığını kötü durumda olan bacağından aldı. İki yumruğu da masadayken bana doğru eğildi. Ona uysal bir ifadeyle bakarak beklemek dışında bir şey yapamadım.</p>

  <p class="calibre1">Bilge, " İlk olarak şunu söyleyeyim," dedi. "Salgın diye bir şey olmadı."</p>

  <h4 class="calibre1" id="sigil_toc_id_61"><a id="bookmark6"></a><span class="calibre2">61: Amy</span></h4>

  <p class="calibre1">Çırak beni Kayıt Salonu'nda bıraktıktan sonra bir süre orada karanlıkta öylece durdum. Çırak'ın Bilge'yle neden gittiğini bilmiyordum— Çırak'a güveniyordum ama Bilge'ye güvenmiyordum ve Çırak'ın Bilge konusunda benimle aynı fikirde olduğunu düşünüyordum.</p>

  <p class="calibre1">Her şeyin ötesinde sürekli olarak ailem için endişeliydim ve katili bularak, onları korumak istiyordum. Bu arzu, varlığıma kalp atışım gibi derinden işlemişti. Her yanımı bir öfke sardı. Bacak kaslarım titremeye başladı ama bu titremenin koşma isteğimden mi yoksa bacaklarımın altımda çökme isteğinden mi kaynaklandığını anlayamadım.</p>

  <p class="calibre1">"Amy?"</p>

  <p class="calibre1">Bir şaşkınlık bağırmasıyla karşılık verdim. "Ben Orion," dedi ve Dünya modelinin arkasındaki gölgelerden dışarı çıktı. "Daha önceden neredeydin?" diye sordum. "Seni gördüğümü sandım..." Orion mahcup bir şekilde gülümsedi. "Wi-com yer belirleyiciye bakıyordum. Bilirsin, eğlenmek için. Bilge'nin yakında olduğunu gördüm. Bilge'yle aram pek iyi değildir. O gidene kadar eğilip saklanmanın mantıklı olacağını düşündüm." "Senden de nefret ediyor, değil mi?" diye sordum. Orion başını salladı. "Sen ne yaptın?'</p>

  <p class="calibre1">"Bu daha çok var oluşumla ilgili bir sorun." "Benim de aynen."</p>

  <p class="calibre1">Orion saçlarını yüzünden geri çekti ve boynunun sol yanında beyazlaşmış bir yara olduğunu gördüm.</p>

  <p class="calibre1">Orion, "Sana şey soracaktım," dedi, "Seni koşarken gördüm ve... Neden kaçıyordun?"</p>

  <p class="calibre1">Bunu soran ikinci kişiydi ama sanırım tavşan tarlasındaki kızdan farklı bir şey söylemek istiyordu. "Emin değilim," dedim, "Ama sanırım artık koşmaktan yoruldum." "Anladım." Orion arkasına, Kayıt Salonu'na baktı. "Ben de öyle."</p>

  <p class="calibre1">Her ne kadar gidecek yerim olmasa da, "Gitsem iyi olacak," dedim. Sadece orada durgun, hareket etmekten korkan ve ulaşılamaz gezegenlerin gölgesi altında çömelmiş bir şekilde duramayacağımı biliyordum. Orion arkamdan, "Görüşürüz," dedi.</p>

  <p class="calibre1">Hastane'ye geri koşmadım. Yürüdüm. Vücut hareketlerimin beynimdeki düşünceleri boğduğu o ruh haline, ölü bölgeme girmek istemiyordum. Bacaklarımın yavaş yavaş yürümesine uğraştım, böylece zihnim hızlanabilirdi. Hastane bahçesinin havası nemliydi. Eğer Dünya'da olsaydım, yağmurun yağmak üzere olduğunu düşünürdüm—ama Dünya'da değildim ve buradaki yağmur, gökyüzündeki fıskiyelerden başka bir şey değildi. Arkamdan yaşlıca bir ses, "Bırak," dedi. "Merdivenlerden kendi başıma çıkabilirim." Merakla arkamı döndüm. O yaşlı seste bir bilgi ve iç görü vardı—onu tanıdım. Steela. Uyanmam sonrasındaki ilk koşumda şehirde Besleyici kalabalığını dağıtmış olan kadın. "Tamam Anne." Konuşan genç kadın, annesine benzemiyordu. Doktordaki muayenesi esnasında gördüğüm Filomina'nın sesindeki ölü monotonluk bu genç kadında da vardı.</p>

  <p class="calibre1">Steela buğulu gözleriyle benim gözlerime baktı. Gözleri kahveyle karışık süt rengindeydi. Bir an için bana dikkatle baktı, sonra buruşmuş dudaklarında daha da buruşuk bir gülümseme oluştu. Dişleri lekeli ve eğriydi ve nefesinden soğan kokusu geliyordu ama gene de güzel bir gülümsemesi vardı. Gerçek bir gülümseme.</p>

  <p class="calibre1">Kadın yeniden, "Anne," dedi.</p>

  <p class="calibre1">Yaşlı kadın nazikçe, "Susar mısın?" dedi. "Birazdan geleceğim."</p>

  <p class="calibre1">"Tamam Anne." Genç kadın oldukça sakin duruyordu. Sanki kurmalı bir oyuncaktı ve hareketi sona ermişti. Annesinin kaba sözleri onu hiç üzmemişti ve öylece durmak da onun için sorun değil gibiydi. Elimi uzatarak, "Sizi tekrar görmek çok güzel," dedim.</p>

  <p class="calibre1">Steela'nın el sıkışması beklediğimden daha sertti. "Keşke ben de aynını söyleyebilseydim. Bu yerden nefret ediyorum."</p>

  <p class="calibre1">Steela'nın kızı nazikçe, "Anne," dedi. "Seni şimdi Hastane'ye götürmemiz gerekiyor."</p>

  <p class="calibre1">Steela hem yenilgiye uğramış, hem de muhalif görünüyordu.</p>

  <p class="calibre1">"Anne." Kadının sesi iğneleyici olsa da nazikti. Oldukça tüyler ürpertici bir durum.</p>

  <p class="calibre1">"Geliyorum!" Steela'nın sesi öfkeli bir çocuk gibi çıkmıştı ama görüntüsü kendisi için kararlar alamayacak kadar yaşlı, mutsuz bir kadını andırıyordu. Ne söylediğimi düşünmeden, "Onu ben götürürüm," dedim. "Yani zaten yukarı çıkacaktım. Sorun değil."</p>

  <p class="calibre1">Kızı göz kırptı. "Eğer senin için sorun değilse, Anne—" "Evet, evet, iyi olur. Şimdi git." Steela kızının gidişini izledi. "Çok büyük bir utanç, kendi kızının <span class="calibre3">onlardan</span> biri oluşunu izlemek." <span class="calibre3">Onların</span> kim olduğunu sormak için ağzımı açtım ama Steela benim bir adım önümdeydi. "O beyinsiz ahmaklardan biri. Beni on iki yaşımdayken deli olarak etiketlediler ve bana çiftçilik eğitimi verdiler." Birlikte merdivenlere doğru giderken Hastane'nin arkasındaki bahçeye baktı. "O bahçeyi ben yaptım. Ben gelmeden önce orası çalı ve yabani otlarla kaplıydı. O zamandan beri şu mavi ve beyaz ilaçlardan alıyorum. Ama umurumda değil. O şekilde boş olmaktansa deli olup ilaçlar almayı tercih ederim. Keşke kızım da deli olsaydı. O şekilde onu daha çok sevebilirdim."</p>

  <p class="calibre1">Boş. Onları tanımlamak için ne kadar iyi bir yol.</p>

  <p class="calibre1">Steela kolumu tutarak, "Wi-com'da seninle ilgili söylenenleri duydum," dedi. Dirseğimi yamuk yumuk parmaklarıyla sımsıkı tutuyordu. "Sakın söyledikleri gibi olduğuna inanma."</p>

  <p class="calibre1">"Ben sizin bu gemideki en zeki kişilerden biri olduğunuza inanıyorum." Steela kahkaha attı. "Zeki değilim." Kapılara ulaştığımızda yukarı baktı. "Hiç de zeki değilim. Sadece korkuyorum, hepsi bu." Dirseğimi daha da sıkı bir şekilde tuttu. Bir şekilde tırnaklarını geçirmek için en ince derimi bulmuştu. Kadının parmaklarını kolumdan çekmek istedim ama ona doğru bakınca beni bir yaşam simidi olarak kullandığını fark ettim ve boğulmasına izin veremezdim.</p>

  <p class="calibre1">"Neden korkuyorsunuz ki?"</p>

  <p class="calibre1">Steela boş bir şekilde önüne baktı. "Ben sonunculardan biriyim." Bana baktı ve aklımın karıştığını gördü. "Neslimin sonuncularından biriyim." Kapılar açıldı ve içeri girdik ama Steela yavaşça ilerliyordu ve lobinin birkaç adım içerisindeyken tamamen durdu. "Buraya giren bir daha geri dönmez." "Saçmalamayın." Güldüm. "Buraya daha bu sabah geldim." Steela koluma baktı. "Unutmadım. Onların hiçbirini asla unutamam: Sunestra, Everar d, Albie'm... Hepsi sevgili, beyinsiz aileleri tarafından buraya getirilmişti ve hiçbiri geri dönmedi."</p>

  <p class="calibre1">Endişe içinde dudağımı ısırdım. "Onları hiç görmedim," dedim ama kısa bir süre önce buraya alınan kadını anımsadım. Hemşire onu götürmüştü. Ama nereye?</p>

  <p class="calibre1">Steela'yı ön masaya götürdüm ve tıknaz kadının ilgisini çekmek için öksürdüm. Kadın Steela'ya soğuk ve yoğun bakışlar atarak, "Ne?" diye sordu. "Kızı onu getirmeye gelmişti," dedim.</p>

  <p class="calibre1">Hemşire başını salladı ve masasından bize doğru ilerlemeye başladı. "Onu dördüncü kata götürelim."</p>

  <p class="calibre1">"Ama ne sorun olduğunu daha sormadınız bile."</p>

  <p class="calibre1">Hemşire gözlerini devirdi. Steela'ya dönerek, "Ne sorun var?" diye sordu.</p>

  <p class="calibre1">Steela, "Hiçbir şey yok," dedi.</p>

  <p class="calibre1">"Kızın hayaller gördüğünü mü söyledi?"</p>

  <p class="calibre1">Steela yüzünde endişeli bir ifadeyle, "O dedi ki ben... " diye başladı. Steela'nın eline vurarak, "Bu çok da kötü değil," dedim. "Yaşlı insanlar her zaman doğru düşünemez. Endişelenecek bir şey yok." Hemşireye baktım. "Bu yüzden hastaneye yatması gerekmez. Ben onu evine geri götürebilirim." Hemşire sıkkın bir ifadeyle, "Ne tür hayaller?" diye sordu.</p>

  <p class="calibre1">Steela'nın yüzü karanlıklaştı. Gerçekten endişeli vc korkmuş olduğu belliydi.</p>

  <p class="calibre1">"Ben...ben hatırlıyorum... " diye mırıldandı.</p>

  <p class="calibre1">"Ne hatırladığını düşünüyorsun?" Hemşire, bir şeyler yazmakta olduğu flopiden başını kaldırmamıştı.</p>

  <p class="calibre1">Steela, "Yıldızları," diye fısıldadı. Elini daha da sıkı tuttum. "Eskiden, Bilge şey dediğinde... "</p>

  <p class="calibre1">Sesi canlılığını yitirmişti. Cümlesini bitirmesine gerek yoktu.</p>

  <p class="calibre1">"Ama... "</p>

  <p class="calibre1">Tüm dikkatimi Steela'ya vermiştim. Titreyişinden anladığım kadarıyla söyleyeceği şey hayati bir öneme sahipti. Hemşire esnedi. "Ama bunun daha önceden olduğunu hatırlayabiliyorum. Kızıma hamile olduğum sırada—"</p>

  <p class="calibre1">Hemşire, "Öyle bir şey olmadı," diye araya girdi. "Çok sayıda yaşlı aynı şeyi söylüyor. Geçmişi şimdiyle karıştırıyorlar."</p>

  <p class="calibre1">Steela öfkelendi. "Bana neyi hatırladığımı ve neyi hatırlamadığımı söyleme!" Hemşire bilimsel bir tavırla, "Klasik sanrı durumu, yaş dolayısıyla oluyor," dedi. "Benimle gelin."</p>

  <p class="calibre1">Hemşire masasının arkasından çıktı ve Steela'nın kolunu tuttu. Steela bana daha da sıkıca tutunarak hareket etmemeye çalıştı. "Onu nereye götürüyorsunuz?" diye sordum.</p>

  <p class="calibre1">"Dördüncü kata."</p>

  <p class="calibre1">Zihnim bir yarış halindeydi. Harley'i koruma görevinden kurtararak katilin gizemini çözmeye odaklanmalıydım. Ama Steela'nın kırılgan elleri titriyordu. Onun boğulmasına izin verenin ben olmayacağımı söylemiştim. Bir süre daha ona can simitliği yapabilirdim. Ayrıca o kilitli kapıların ardında ne olduğunu bilmeyi deli gibi istiyordum.</p>

  <p class="calibre1">"Onu yukarı ben götürürüm," diye önerdim. Bu düşüncenin Steela'yı oldukça rahatlattığını hissedebiliyordum. "Buna izin... " "Umurumda değil."</p>

  <p class="calibre1">"Doktoru aramama izin verin." Eli, kulak butonuna doğru ilerledi.</p>

  <p class="calibre1">"Yok, hiç zahmet etmeyin. Oraya daha önce de gittim. Yolumuzu şaşırmayız."</p>

  <p class="calibre1">Hemşire tereddütlü görünüyordu ama başını salladı. Birlikte asansöre giderken bizi dik dik izliyordu. Kaçmaya çalışacağımızı düşündüğü belliydi ama ben çağrı butonuna bastım ve asansörü beklemeye başladım.</p>

  <p class="calibre1">Steela'ya, "Kaçabiliriz," dedim. "Bazı arka çıkışlar biliyorum— Seni kimse anlamadan buradan kurtarabilirim." Bunu neden önerdiğimden emin bile değildim. Eğer tıbbi ilgiye ihtiyacı varsa, doktora ihtiyacı vardı. Sadece kadının tüm canlılığı gitmiş ve yerini korku almıştı ve bu beni içten içe öldüren bir durumdu.</p>

  <p class="calibre1">Steela'nın eli titredi. "Kendimi o Büyük Oda'da kızıma hamileyken ve o yıldızlara bakarken görebiliyorum. Her şey tüm ayrıntılarıyla aklımda. Ama bu olmuş olamaz, değil mi? O hemşire çoğumuzun sanrılar gördüğünü söyledi. Belki yaşım yüzündendir. Doktoru görmem gerektiğine inanıyorum." Asansörün kapıları açıldı. Steela güvenle asansöre binene kadar kolunu bırakmadım. Parmaklarım üçüncü kat butonu üzerinde gitti geldi, kapılar kapanmadan bir an için tereddüt ettim ve sonra dördüncü kat butonuna bastım. Yukarı çıkmaya başladığımızda mideme bir ağn girdi. İkimiz de sessizdik. Asansör bir an için aşağı yukarı gitti sonra durdu. Işık, dördüncü katta olduğumuzu gösteriyordu.</p>

  <p class="calibre1">Kapılar açılırken Steela, "Benimle kal," diye fısıldadı.</p>

  <h4 class="calibre1" id="sigil_toc_id_62"><a id="bookmark7"></a><span class="calibre2">62: Çırak</span></h4>

  <p class="calibre1">"Salgın yoktu da ne demek oluyor?" diye sordum. Aklım çok karışmıştı. Bu hepimizin, yani benim, Besleyicilerin, Gemicilerin, hepimizin öğrendiği birkaç şeyden biriydi. Bu gemideki tüm çocukların öğrendiği ilk şeydi: Hep birlikte çalışmalı, gayretli olmalıyız çünkü yeni bir Salgın olsun istemey iz. Bu hayatımızın o kadar büyük bir parçasıydı ki, hasta olduğumuzu <span class="calibre3">düşünsek</span> bile kendimize ilaç vururduk ve tüm hapşırmalar Doktora rapor edilirdi. "Salgın filan olmadı. Elbette gemide bazı hastalıklar oldu—hatta bazıları oldukça hasar vericiydi—ama bir Salgın olmadı."</p>

  <p class="calibre1">"Ama ölümler... Hâlâ Salgın'daki ölüm sayısını kapatmaya çalışıyoruz. Daha asıl sayılara yaklaşamadık bile ve Salgın çok uzun bir zaman önceydi." Şehirdeki boş karavanları ve gemideki bir sürü boş alanı düşündüm. Hâlbuki Salgın herhangi bir canlı hafızadan uzun süre önce gerçekleşmişti. "Bunu bana sen öğrettin. Bana gemi nüfusunun dörtte üçünün Salgın'da öldüğünü söyledin." Sesimdeki suçlama tonunu saklayamadım. Ama aslında şaşırmamalıydım. Arkadaki odada duran ampulden yıldızlar bunun yeterli kanıtıydı zaten.</p>

  <p class="calibre1">"Ölümler oldu. Ama Salgın yüzünden değil."</p>

  <p class="calibre1">"Ne demek istiyorsun?" Rollerimiz değişmişti. Artık sakin olan Bilge'ydi ve ben de panik sınırında olandım. Yaşamımın daha ne kadarının yalanlar üzerine kurulu olduğunu keşfedecektim?</p>

  <p class="calibre1">"Benimle gel." Bilge bana bir şey göstermek istemiyormuşçasına iç geçirdi ama fikrini değiştirmeye fırsat bulamadan ayağa fırladım ve onu Büyük Oda'dan Gemici Katı'ndaki bölmeye geçerek Eğitim Merkezi'ne doğru takip ettim. Ayaklan parke zemine düzensiz bir şekilde basıyor ve topallamasını daha belirgin bir hale getiriyordu. Hem beni hem de dikkatini çekmek isteyen Gemicileri görmezden geliyordu.</p>

  <p class="calibre1">Gemici Katı bana garip bir şekilde Amy ve ailesinin olduğu donma katını anımsatmıştı. Çevrede canlı yoktu. Tüm Gemiciler, şehirde Besleme Katı'nda yaşıyordu ve yer çekimi tüpünü kullanıyordu. Bunun yerine, donma katı gibi bu kat da tamamen metaldendi. Koridorlar laboratuvar ve ofislere ayrılıyordu. Bazılarının kapısında biyometrik tarayıcılar vardı ve bazılarıysa o kadar eski modaydı ki Güneş-Dünya'daki kilitlere benziyordu. Çoğunlukla kapıların ardında ne olduğunu önemsemiyordum. Bilge bana bilim insanları ve Gemicilerin ne çalıştığı ya da yaptığıyla ilgili hiçbir şey öğretmeye tenezzül etmemişti. Bir işin öneminin katın neresinde olduğuyla belirlendiğini az çok biliyordum. Yerçekimi tüpüne en yakın ofisler en az önemlileriydi ve hava durumu ayarları ve çamur örneği testleriyle ilgileniyordu. Koridorun ne kadar derinlerine giderseniz, o kadar önemli araştırmalarla karşılaşırdınız. Bu koridorun en fazla orta kısmına kadar ilerlemiştim. Orada bir güneş lambası araştırması gerçekleştirilmişti.</p>

  <p class="calibre1">Bilge bizi koridorun en sonuna kadar götürdü. Bırakın kapılardan içeri girmeyi, daha önce koridorda bu kadar ileri yürümemiştim bile. Gemi diyagramlarında yaptığım incelemelerden, orada ne olduğunu biliyordum: Nükleer fizik araştırmalarının yapıldığı enerji odasına çıkılıyor ve onun içinden de doğrudan geminin kalbi olan motor odasına gidiliyordu. Onun ötesinde navigasyon bağlantısı vardı. Bilge oraya yalnızca en üst düzey Gemicilerin girebildiğini söylemişti. Bu kişiler <span class="calibre3">Godspeed'i</span> 49 yıl ve 263 gün sonra...yok yok, yani 74 yıl 263 gün—74 yıl sonra karaya indirecek kişilerdi. Lanet olsun... 74.</p>

  <p class="calibre1">Bilge, enerji odasının kapısındaki biyometrik tarayıcıya parmağını uzattı. Tarayıcı nazikçe, "Bilge/Çırak erişimi sağlandı," dedi. Duraksadım. Daha önce o odaya girmemiştim. Ama Bilge karşı duvardaki kapıya doğru ilerlemeyi sürdürüyordu. Kapı açıldığında geminin motorunda derin hırıltılar duydum.</p>

  <p class="calibre1">Sonunda motoru görebilecektim. Motor odası aşırı sıcaktı. Yakamı çekiştirdim ve gömleğimin kollarını yukarı kıvırdım ama Bilge'de herhangi bir rahatsızlık belirtisi yoktu. Etrafımızda bilim insanları koşuşturuyordu. Bazılarının elinde şişeler ve metal kutular vardı ve neredeyse hepsinin kolunun altında, üzerinde önemli çizelge ve diyagramların yanıp söndüğü flopiler vardı. Bilge, "Beni takip et," dedi. Ama etmedim.</p>

  <p class="calibre1">Gözlerim odanın ortasındaki şeye odaklanmıştı: yere gömülmüş, kocaman motora.</p>

  <p class="calibre1">Nedense motoru hiç motor odasında olarak hayal etmemiştim. Yani motorun orada olduğunu biliyordum ama bu konuda hiç düşünmemiştim. Bilge'nin derslerinden motorun kabaca uranyumla çalışan bir nükleer reaktör olduğunu biliyordum. Her ne kadar devasa olsa ve baş kısmından ağır metal borular çıkarak çevresini sarmalamış olsa da, önümdeki şey bir test tüpüne benziyordu. Gizli bir <span class="calibre3">vızıldama, köpürme, vızıldama</span> döngüsü sürekli olarak tekrarlanıyordu. Bu geminin kalp atışıydı. Bilge dikkatimi nereye verdiğimi görünce ses yüksek," dedi. "Ve kokuyor da."</p>

  <p class="calibre1">Yağ ve temizleyicinin kötü kokusunu fark etmemiştim. "Çok güzel." Bilge kahkaha attı ve bana daha dikkatli bir şekilde baktı. "Bu güzel filan değil." Bakışını motora yönlendirdi. Düz bir sesle, "Bu gördüğüm en çirkin şey," dedi. "Bunun ne tür bir motor olduğunu biliyor musun?" "Nükleer," dedim.</p>

  <p class="calibre1">Bilge gözlerini devirdi. <span class="calibre3">"Daha</span> spesifik olarak tanımlasana?" Kayıt Salonu'ndaki motor şemalannı anımsayarak, "Kurşunla soğutulan hızlı bir reaktör değil mi?" dedim.</p>

  <p class="calibre1">Bilge motorun ölçekli modelini cebinden çıkardı. Onu en son odasına gizlice girdiğimde masanın üstünde görmüştüm. Küçük iç kısımları görebilmem için modeli parçalara ayırdı. Motor, damarları ve organları olan ve yavaş bir <span class="calibre3">vızıldama, köpürme, vızıldama</span> döngüsü olan canlı bir şey gibiydi. Bilge, "Uranyum kullanıyoruz," diye devam etti. "Uranyum reaktöre giriyor sonra şuradan devam ediyor— " Motorun test tüpü dışında olan, tüpler ve kablolarla bağlanmış küçük bir kutuyu işaret etti. "Uranyum, nükleer yakıt döngüsünün arka kısmında yeniden işleniyor. Uranyumu tekrar tekrar kullanabilmeliyiz ki sürekli yenilenen bir yakıt sistemimiz olsun." Anahtar sözcükler— kullanabilmeliyiz—dikkatimden kaçmadı. "Peki, kullanamıyor muyuz?"</p>

  <p class="calibre1">Bilge, "Yakıt döngüsünün yeniden işleme kısmı, işleyeceğini düşündüğümüz şekilde işlemiyor," dedi. "Uranyumun etkinliğini sürdürebilmesi gerekiyordu."</p>

  <p class="calibre1">"Ama sürdürmüyor, öyle mi?" diye sordum. Başını salladı.</p>

  <p class="calibre1">"Hayır."</p>

  <p class="calibre1">"Ne oluyor?"</p>

  <p class="calibre1">Bilge'nin uzaklara bakmak istediğini fark ettim ama göz temasımızı bozmadım.</p>

  <p class="calibre1">"Kısaca mı? Yavaş ilerliyoruz. Ve gittikçe Yavaşlıyoruz. Başta maksimum hızın yüzde 80'indeydik, sonra 60'ına indik. Şimdi bazen maksimum hızın yüzde 40'ına varabiliyoruz ama genel olarak hızımız daha düşük oluyor." "Geminin gezegene yanaşması bu yüzden mi ertelendi? Bu yüzden mi seyahatin bitmesi için fazladan yıllar geçmeli?"</p>

  <p class="calibre1">Bilge kahkaha attı—Motor Odası'na girişimizden o yana ilk defa bir duygu belirtisi göstermişti. "Programın yirmi beş yıl gerisinde olmak mı? Keşke. Daha yolun yarısına bile varmadık. Şimdiden programın 250 yıl gerisindeyiz."</p>

  <h4 class="calibre1" id="sigil_toc_id_63"><a id="bookmark8"></a><span class="calibre2">63: Amy</span></h4>

  <p class="calibre1">Doktor, dördüncü katta bizi bekliyordu. Bizi gördüğüne şaşırmadığına göre, alt kattaki şişman hemşire onu aramak için kulak aygıtını kullanmıştı. Ona güvenemeyeceğimizi biliyordum.</p>

  <p class="calibre1">Doktor olması gerekenden fazla canlı bir ses tonuyla, "Steela, nasılsın?" dedi. "Amy onunla tek başıma ilgilenebilirim, sen odana geri dön." Steela'nın eli koluma kenetlendiğinde, "Hayır, teşekkür ederim," dedim. "Ne?" Doktor şaşırmış görünüyordu. "Steela'yla birlikte geliyorum."</p>

  <p class="calibre1">"Ama—"</p>

  <p class="calibre1">Steela sesinde herhangi bir titreme olmadan, "Onun da gelmesini istiyorum," dedi.</p>

  <p class="calibre1">Doktor kaşlarını çattı.</p>

  <p class="calibre1">"Ben hiçbir yere gitmiyorum," dedim.</p>

  <p class="calibre1">Doktor'un dudaklarının çevresinde ince beyaz bir çizgi vardı. "İyi," dedi. Elindeki flopiye baktı. "Yatak 36 boş." Koridordaki üçüncü kapıya doğru döndü. Kapıda herhangi bir biyometrik tarayıcı yoktu — bunun yerine, Doktor cebinden büyük ve demirden yapılma bir anahtar çıkardı. Büyük Oda'da on yatak vardı. Duvarın her iki yanına beşer yatak konulmuştu. Doktor, Steela'yı odanın karşı kısmındaki boş olan tek yalağa doğru götürdü. Doktor, Steela'ya, "Seni bekliyorduk," dedi. Sırtımdan aşağı doğru bir soğukluk indi. Doktor, "Herkes için bir kerede bir oda dolusu yapmak çok daha kolay," diye mırıldandı.</p>

  <p class="calibre1">Doktor yatakta duran muntazamca katlanmış hastane önlüğünü işaret etti. Steela bana baktı. Benim gitmeme izin vermek istemiyordu; ben de izin vermesini istemiyordum. Eli dirseğimi bıraktığında sanki güle güle der gibiydi. Doktor karşımızda sanki olağandışı hiçbir şey olmuyormuş gibi duruyordu. Steela tuniğinin üst düğmesini açarken elleri titriyordu.</p>

  <p class="calibre1">Doktor'a, "Mahremiyetine biraz saygı göster," dedim. Söylediğimi anlamayınca onu dirseğinden tutup arkasına doğru döndürdüm. Steela'nın üstünü değiştirmesini beklerken Doktor duvarın yanındaki masada duran araçları kurcalarken arkası dönüktü. Steela'ya gizlice bakmak gibi bir niyeti yoktu—zaten neden olsun ki? O yaşlı bir kadındı. Hayır, yalnızca Steela'nın önünde giyinmekten utanabileceğim düşünememişti. Ona duyguları olan bir insan gibi bakmıyordu. Basit Besleyicilerle çok uzun süredir doktorculuk oynuyordu ve gerçek bir insanın nasıl olduğunu unutmuştu. Steela titrek sesiyle, "İşim bitti," dedi.</p>

  <p class="calibre1">Bacaklarını tam önüne uzatmış bir şekilde yatakta oturuyordu ve çarşafı dizlerine kadar çekmişti. Odaya baktığımda diğer tüm hastaların aynını yaptığını gördüm ama onların hepsi Steela'nın tabiriyle, "beyinsiz ahmaklar"dı. Steela belki de bilmeden onları taklit ediyordu. Tunik ve pantolonu muntazam bir şekilde katlanarak yatağın ucuna konmuştu. Normal kıyafetlerinden çok daha dar olan hastane önlüğü Steela'yı önceki halinden daha kısa, ince ve hasta göstermişti. Ve çok daha korkmuş. Titriyordu ama kanımca odaya üflenen soğuk hava yüzünden değil.</p>

  <p class="calibre1">Steela sesinde bir heyecanla, "Onlar nedir?" diye sordu.</p>

  <p class="calibre1">"Sadece damar içi enjeksiyonlar." Doktor onları dışarı çıkardı.</p>

  <p class="calibre1">"Beslenmen...için."</p>

  <p class="calibre1">"Neden şu tıbbi ilaçlardan kullanamıyorsunuz?" diye sordum.</p>

  <p class="calibre1">"Tıbbi ilaçlar yalnızca baş ağrısı, mide ağrısı gibi basit şeyler için kullanılıyor.</p>

  <p class="calibre1">Bu durum çok daha ciddi."</p>

  <p class="calibre1">Steela, "Diğerlerinde üç damar içi enjeksiyon yok," dedi.</p>

  <p class="calibre1">Oda o kadar sessizdi ki, çevrede başkalarının olduğunu unutmuştum. Diğer yataklarda yatan yaşlılar uysal bir şekilde tavanı izliyordu. Besleyiciler. Ama Steela haklıydı—diğerlerinde yalnızca iki tane damar içi enjeksiyon vardı—bir tane sol ellerinde ve bir tane de sol kollarında.</p>

  <p class="calibre1">"Üçüncüsü özel bir ilaç. Çünkü sen özelsin."</p>

  <p class="calibre1">"Saçmalık."</p>

  <p class="calibre1">Doktor alay eden bir edayla gülümsedi. "Çünkü burada sinir ilacı kullanan tek kişi sensin."</p>

  <p class="calibre1">Steela dudaklarını ısırdı. Çırak gibi o da doktorun hayatı boyunca ona söylediği kadar deli olduğuna inanıyordu. Ve şimdi emin değildi— şimdi orada, ot gibi tavana bakan diğerleriyle birlikte olması gerektiğini düşünüyordu. "Onu daha incelemedin bile," dedim.</p>

  <p class="calibre1">"Hmm?" Doktor dezenfektanla Steela'nın kolunu silerken yukarı bakmadı. "Onu iğne ve damar içi enjeksiyonlarla donatıyorsun ama daha onu incelemedin bile. Burada neler oluyor?" Sesim düşük ve derin çıkmıştı. Acaba doktor çok çok sinirlenmemin hemen öncesinde sesimin bu şekilde çıktığını biliyor muydu?</p>

  <p class="calibre1">"Aşağıdaki hemşire bana durumu anlattı."</p>

  <p class="calibre1">Kızgın bir şekilde, "Ne durumunu?" diye sordum. Bakışım önemsizdi; yukarı bakmadı bile. Ama Steela bizi izliyordu.</p>

  <p class="calibre1">"Sanrılar görüyormuş. Buradaki diğer herkes gibi." Doktor hızlı bir şekilde iki damar içi enjeksiyonu Steela'nın sol koluna bağladı sonra sağ koluna doğru üçüncü iğneyi götürdü. Doktor, Steela'nın derisini dirseğinin katlanma yerini sıktı. "Özel" damar içi enjeksiyon iğnesini kadının büyük, kalın mavi damarına batırdı. Steela acıdan zorlukla nefes alabildi.</p>

  <p class="calibre1">Doktor her ne kadar ona besin sağlamak için olduğunu söylese de, tüpün sonundaki bekleme parçasına kalın koyu kırmızı bir kan huzmesi yayıldı. Düşünmedim. Doğrudan omzumu doktora sert bir şekilde vurdum ve doktor geriye doğru uçarak duvara çarptı. Onu kolumla yerde kıstırdım. Onun kadar büyük olmayabilirim ama öfke benim yanımdaydı.</p>

  <p class="calibre1">"Ne yapıyorsun?" diye bağırdım. "Bunun sadece bir damar içi enjeksiyon olduğunu söyledin—ama değil. Neden sürekli yalan söylüyorsun? Sakladığın şey ne?"</p>

  <p class="calibre1">Bağırmam bittiğinde odada bir sessizlik oldu. Diğer dokuz hasta boş boş tavana bakıyordu ve hiçbiri herhangi bir şey olduğunun farkında değildi. Gözümün ucuyla Steela'nın gözlerini kırptığını ve bir adım ötesinde bağırdığımın farkında olmadan boş boş baktığını fark ettim.</p>

  <p class="calibre1">"Steela?" diye fısıldadım.</p>

  <p class="calibre1">Cevap vermedi.</p>
</body>
</html>
