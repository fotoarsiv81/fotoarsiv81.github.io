<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h4 class="calibre1" id="sigil_toc_id_64"><a id="bookmark0"></a><span class="calibre2">64: Çırak</span></h4>

  <p class="calibre1">Eğitim Merkezi'ne geri döndük. Kendimi <span class="calibre3">Godspeed'in</span> Kayıt Salonu'ndaki model kadar boş hissediyordum, her ikimiz de bizi çalıştıracak motordan yoksunduk.</p>

  <p class="calibre1">"Programın iki yüz elli yıl gerisindeyiz öyle mi?" diye sordum. Sözcükler, motorun hâlâ kulaklarımda yankılanan <span class="calibre3">vızıldama, köpürme, vızıldama</span> seslerinin yerine geçerek zihnimde yankılandı.</p>

  <p class="calibre1">Bilge omuz silkti. "Yaklaşık olarak. Yüz elli yıl önce varmış olmalıydık—şimdi yüz yıl daha yolculuk yapacak gibi görünüyoruz. Belki. Eğer yakıt sistemi dayanırsa. Eğer başka herhangi bir sorun çıkmazsa." "Peki ya başka bir sorun çıkarsa?"</p>

  <p class="calibre1">"O zaman gemi uzayda sudaki ölü bir balık gibi hareket eder diyebiliriz. İç reaktörler soğuyana kadar. Sonra da solar lamba ölür ve karanlıkta kalırız. Sonra da bitkiler ölür. Sonra hepimiz ölürüz." Geminin içinde hep bir aradaydık. Küçük odalarımız ve yalnız geçirdiğimiz zamanlar çok değerliydi. Daha önce geminin içinde aslında ne kadar da yalnız olduğumuzu hiç fark etmemiştim. Bizim dışımızda kimse yoktu. Önceleri hep iki gezegen arasına zincirlenmişiz gibi hissederdim ve onlara hemen ulaşamasak da onların orada, görünmez zincirin diğer tarafında olduklarını hissederdim. Ama değillerdi. Eğer başaramazsak, dışarıda bizi kurtarabilecek irileri yoktu. Eğer ölürsek, yasımızı tutacak kimse yoktu.</p>

  <p class="calibre1">Bilge, "Şimdi anlıyor musun?" diyerek beni gemiye geri götürdü. Kafamı salladım, soruyu tam olarak anlayamamıştım.</p>

  <p class="calibre1">"İşte bu yüzden sen—sen—lider olmalısın. Güçlü, inançlı bir lider. Salgın bir Salgın değildi. Geminin lideri, insanlara geminin gideceği gezegene ne kadar sürede varacağını söyledi. Gezegene varış anım kendilerinin, çocuklarının ve torunlarının asla göremeyeceklerini ve hatta içlerinden <span class="calibre3">hiçbirinin</span> göremeyeceğini söyledi. Geminin neredeyse ölmek üzere olduğunu anladıklarında ise olanlar oldu." Yüzümü Bilge'ye doğru kaldırdım. Gözlerim yaşarmıştı. "Ne oldu?"</p>

  <p class="calibre1">"İntihar. Cinayet. İsyanlar ve kargaşa. Başkaldırı ve savaş. Eğer yapabilselerdi duvarlardan geçerek uzaya atılırlardı."</p>

  <p class="calibre1">"Salgın, bu olaylar mı? Gemi nüfusunun ölen dörtte üçü onlar mı— yani gerçeği öğrenenler?"</p>

  <p class="calibre1">Bilge başını salladı. "Bunun sonrasında biri, en güçlü lider ayağa kalkarak ilk Bilge oldu. Hayatta kalanlarla birlikte çalıştı. Bu yalanı geliştirdiler. Sonraki ve sonraki nesle ölen insanları açıklamak için Salgın'ı buldular." "Nasıl hayatta kaldılar?" Bilge'nin bana verdiği bu bilgiyle insan nasıl hayatta kalabilir ki? Gezegene varamamak, daha önce duyduğumdan çok daha korkunç bir bilgiydi.</p>

  <p class="calibre1">"İlk Bilge, hayatta kalanların çoğunluğunun bir aile üyesi olduğunu ya da hamile olduğunu fark etti. İnsanlar çocukları için herhangi bir şeye göz yumabilirdi." Şimdi daha da aklım karışmıştı. Başımı indirdim ve bu bilgileri bir araya getirmeye çalıştım. "Hayatta kalanların hamile olduğunu söylüyorsun. Ama o neslin hepsi hamile değil miydi? Eğer Sezon daha yeni olduysa... " Bilge gözlerini devirdi. "O kızın bunu anlamanı sağladığım düşünmüştüm. Sezonu Salgın zamanı Bilgesi oluşturdu. Onun öncesinde insanlar ne zaman isterlerse çiftleşiyorlardı. Bazıları hamileydi; bazıları değildi. Nesiller karışıktı. Salgın zamanı Bilgesi Sezon oluşturarak herkesin aynı anda hamile kalmasını garantileme fikrini geliştirdi. Sezon sonrasındaki tüm yeni nesillere, yeni toprakları göremeyecekleriyle ilgili bilgi veriyoruz. Ama daha doğmamış çocuklarının göreceğini söylüyoruz. Bu onların karmaşa ve isyanlara girişmemesi için yeterli motivasyona sahip olmasını sağlıyor. Bu motivasyon, bir nesillik gecikmeyi kabul etmelerini sağlıyor. Ve bir sonrakini ve bir sonrakini... " Düşünerek, "Donma katındaki su pompası... " dedim. "Ama o geminin asıl tasarımının bir parçası değil miydi?"</p>

  <p class="calibre1">Bilge başını salladı. "Öyleydi. Vitaminleri doğrudan insanlara dağıtmak için kullanılıyordu. Ama Salgın zamanı Bilgesi onun için yeni bir kullanım alanı buldu."</p>

  <p class="calibre1">Bilge karşıdaki duvarda duran çeşmeye doğru giderken sırıttı. Musluğun üstündeki dolaptan bir bardak aldı ve suyla doldurdu ve geri gelerek bardağı önüme koydu.</p>

  <p class="calibre1">Ona baktım. Temiz, durgun ve hareketsizdi. Bana hiç benzemiyordu. İlk içgüdüm önümdeki bardaktan içmek yönündeydi, zira tüm Besleyici eşleri çocuklarını sakinleştirmek ve yetişkinleri yatıştırmak için suyu kullanıyordu. Gözlerim büyüdü. " İçinde sadece hormonlar yok, değil mi?" diye sordum. Gözlerim zararsız görünen sıvıya odaklanmıştı. "İçinde başka bir şey daha var." Bilge karşıma oturdu. Su, aramızda bir duvar gibi duruyordu.</p>

  <p class="calibre1">"Phydus var." "Ne?"</p>

  <p class="calibre1">"Phydus. Salgın sonrasında geliştirilen bir ilaç." "Ne işe yarıyor?"</p>

  <p class="calibre1">Bilge ellerini masanın üstünde tuttu, avuçlarım sanki lütuf ya da merhamet dileniyormuş gibi yukarı doğru tutuyordu—ya da belki de merhamet ettiğini düşünüyordu. "Phydus, insanların hislerinin hayatta kalma içgüdülerini geçersiz kılmamasını sağlıyor. Phydus aşırı uçlardaki hisleri kontrol ediyor, böylece insanlar bir daha o kadar fazla ölüme ve yıkıma neden olamayacaklar." Dilimde safra tadı hissettim. Bu <span class="calibre3">doğru</span> değildi. Bunca zamandır Amy o küçük odasında volta atarak gemideki yaşamın anormalliğini anlatmaya çalışıyordu—ben de onunla dalga geçiyor ve ne demek istediğini asla tam olarak anlamıyordum. Şimdi anlıyorum. Bir an için görüntüler gitti ve yalnızca öfkem kaldı. Sinirden gözüm dönmüştü.</p>

  <p class="calibre1">"Eğer bu Phydus denen ilaç suyun içindeyse ve hislerimizi alıyorsa ben şu an neden bu kadar sinirliyim?" Masanın köşesine tütündüm ve sert, pürüzsüz tahta parçalarını parmaklarımın altında hissettim. Onu Bilge'ye fırlatacak kadar gücüm olup olmadığını düşündüm.</p>

  <p class="calibre1">"Sinirlisin? Neden?"</p>

  <p class="calibre1">"Bu <span class="calibre3">doğru</span> değil! İnsanları duygularından edemezsiniz! Tüm hisleri öldürmeden tek bir hissi öldüremezsiniz! Besleyicilerin bu kadar boş olmasının sebebi sizsiniz! Siz ve o ilaç!" "Herkes etkilenmiyor."</p>

  <p class="calibre1">Yumruğumu masaya vurup da bardağın içindeki suyun dalgalanmasına neden olarak, "İlaç suyun içinde!" diye bağırdım. "Hepimiz su içiyoruz!" Bilge başını salladı ve uzun beyaz saçları hışırdadı. "Ama bu gemi embesiller tarafından idare edilemez. Besleyicilerin sorgulamadan yiyeceklerimizi yapmalarına ihtiyacımız var ama bazı insanların, senin gibilerin düşünmesi, gerçekten düşünmesi gerekiyor."</p>

  <p class="calibre1">"Hastane... " dedim sinirle. " 'Deli' olan herkes. Biz aslında hiç de deli değiliz—biz sadece sudaki Phydus'tan etkilenmiyoruz. Ama nasıl... " Bilge daha cevap veremeden cevabı buldum. "Sinir ilaçları. Engelleyici ilaçlar. Onlar Phydus'u engelliyor; Phydus'un bizi etkilemesine engel oluyorlar." Bilge, "Yaratıcı düşünürlere ihtiyacımız var," dedi. "Senin kendin için düşünmene ihtiyacımız var, bilim insanlarının yakıt sistemi problemini çözebilmeleri için düşünmelerine ihtiyacımız var. Genleri sağlıyoruz—DNA kopyalayıcıları gördün—ve sonra doğuştan yetenekli olanların Phydus'tan etkilenmelerini engellemek için onlara engelleyici haplardan veriyoruz. Onların zihinlerinin yerinde olması gerekiyor."</p>

  <p class="calibre1">Harley, Bartie ve Victria'yı düşünerek, "Neden sanatçılar?" dedim. "Sanatçılar işe yarıyor. Besleyicilerin zihinlerini meşgul etmek için eğlence sağlıyorlar. Besleyiciler bir şey hissetmeyebilir ama maymunlar bile sıkılabiliyor. Ayrıca bazı sanatçılar DNA kopyalarının dışında da düşünebiliyor. Onlarca yıllık yoğun araştırmaların çözemediği motor problemleri var. Yaratıcılığın kendini nasıl göstereceğini bilmiyoruz. Arkadaşın Harley mi? Ona mekânsal ve görsel yaratıcılık verildi. Bir ressam oldu—ama aynı zamanda kolayca bir teknik ressam hatta doğru hamleler ve istekle bir mühendis de olabilirdi."</p>

  <p class="calibre1">"Biz sadece birer piyonuz. Bir amaç için kullanılıyoruz. Oyununuzu sürdürmeniz için üretilen oyuncaklarız."</p>

  <p class="calibre1">Bilge sesini yükselterek, "Bu oyunun adı <span class="calibre3">yaşam,</span> seni lanet olası çocuk!" dedi. "Anlamıyor musun? Sadece hayatta kalmaya çalışıyoruz! Sezon olmasa insanların yaşamak için hiçbir nedeni olmayacaktı. Phydus olmasaydı çıldırarak bu gemiyi yerle bir edeceklerdi. DNA kopyalayıcılar olmasaydı, hepimiz doğuştan embesiller olacaktık. Hayatta kalmaya <span class="calibre3">ihtiyacımız var!”</span></p>

  <p class="calibre1">"Peki ya o 'beyinsiz' Besleyicilerden biri büyüyüp motor problemini çözseydi?" diye sordum. "Ama onları Phydus'la o kadar zehirlediniz ki düşünemiyorlar. Neden hepsinin düşünmesine ve bu probleme yoğunlaşmasına izin vermiyorsunuz?"</p>

  <p class="calibre1">Bilge gözlerini büyüttü. "Derslerini unuttun mu? Çatışmanın üç ana nedeni nedir?"</p>

  <p class="calibre1">"Birinci olarak: farklılıklar," dedim otomatik olarak. Bu oyunu oynamak istemiyordum ama ona doğrudan cevap verme alışkanlığım vardı.</p>

  <p class="calibre1">"Sonra?"</p>

  <p class="calibre1">"Lider eksikliği." Artık sadece ne demek istediğini anlamaya çalışıyordum.</p>

  <p class="calibre1">"Ve son olarak?"</p>

  <p class="calibre1">İç geçirdim. "Bireysel düşünce."</p>

  <p class="calibre1">"İşte. Phydus, bireysel düşünceleri uzaklaştırıyor. Tabii bizim tarafımızdan özellikle oluşturulan yardımcı düşünceler dışındakiler!. Bu yapabileceğimizin en iyisi."</p>

  <p class="calibre1">Bilge masaya yaslandı ve benimle göz göze gelene kadar parmaklarını metale vurdu. Bana derin bir bakış atarak, "Bunu anlaman çok önemli," dedi. "Bu hayatta kalmak için en iyi şansımız." Duraksadı. "Bu bizim tek şansımız."</p>

  <h4 class="calibre1" id="sigil_toc_id_65"><a id="bookmark1"></a><span class="calibre2">65: Amy</span></h4>

  <p class="calibre1">Doktor elimi yana itti. "Bunu görmeni istiyorum."</p>

  <p class="calibre1">Boş bir şekilde, "Neler oluyor?" diye sordum.</p>

  <p class="calibre1">Doktor duygusuzca Steela'nın boş bedenine baktı. "Ah, onu."</p>

  <p class="calibre1">"O mu? <span class="calibre3">O mu?”</span> diye bağırdım. "O bir dakika önce bir insandı! Ne yaptın?"</p>

  <p class="calibre1">Doktor yatağın etrafında yürüdü ve boş damar içi ilaç poşetlerinden birini dürttü.</p>

  <p class="calibre1">Ben daha sormaya fırsat bulamadan, "Bunun içinde bolca miktarda Phydus var.</p>

  <p class="calibre1">Bir ilaç," diye açıkladı. "İnsanları pasif yapan bir ilaç."</p>

  <p class="calibre1">Filomina'yı, Steela'nın kızını ve kendimi düşündüm. "Gemideki insanlara ilaç veriyorsunuz," diye fısıldadım. "Çoğuna." Omuz silkti. "Neden?" Doktor damar içi ilaç poşetini sıkarak, "Bu ilaç bir mucize," dedi. "Eğer bir sorun varsa, tüm toplumda olsa bile bu ilaç onu tedavi edebilir." "Siz şeytansınız," dedim. Bu sözler sonrasında zihnim gerçeklerin tamamen farkına varmıştı. "Gerçekçiyim."</p>

  <p class="calibre1">Aşağı eğildim ve Steela'nın elini tuttum. Soğuk ve cansızdı.</p>

  <p class="calibre1">Elini bırakıp dehşet içinde geri çekilerek, "Neler oluyor?" dedim.</p>

  <p class="calibre1">Doktor, damar içi enjeksiyona dalarak hem beni hem de hastalarını unutmuştu.</p>

  <p class="calibre1">"Söyledim sana: Phydus pasifliğe neden oluyor."</p>

  <p class="calibre1">"Bu ne anlama geliyor?" diye bağırdım. Konuşmamın içinde bir panik kıvılcımı gizliydi.</p>

  <p class="calibre1">"Pasiflik mi? Bu onları sakinleştiriyor. Barışçıl yapıyor. Pasif yapıyor."</p>

  <p class="calibre1">"Ama o hareket etmiyor!" Sesim gittikçe daha fazla yükseliyordu. "Göz bile kırpmıyor. Öylece duruyor!"</p>

  <p class="calibre1">Doktor endişeli halime şaşkın bir şekilde baktı. "Steela'nın—ve hepsinin—artık işe yaramayacak bir durumda olduğunu görmüyor musun? O ve diğer yaşlılar artık fiziksel olarak işe yaramıyor; gençler gibi iş yapamazlar. Artık zihinsel olarak da işe yaramıyorlar—Phydus'a uzun süre maruz kalmak kişinin zihnini yıpratıyor, Steela gibi engelleyici alsa bile. Nöronları Phydus ile boşalıyor ve ya gerçeklikle ilgili bir akıl karışıklığı yaşıyorlar ya da ilacın etkisini kırarak asileşiyorlar. İki şekilde de toplumumuza bir yük olmanın ötesine geçemiyorlar. Bu nedenle onlardan alabildiğimizi alıyoruz." Başını Steela'nın kanıyla dolu poşete doğru salladı. "DNA'sında belli bir algı ve zekâ var; onu geri dönüştürebiliriz. Yaşlılardan kullanabileceklerimizi aldıktan sonra onları uyutuyoruz."</p>

  <p class="calibre1">Steela uyuyor gibi görünmüyordu. Ölmüş gibi görünüyordu. Sekiz yaşındayken ailemin bana aldığı köpek yavrusunu anımsadım. Parvo hastalığına yakalanmış ve hastalığı ilerlemişti. Annem veterinerin onu uyuttuğunu söylemişti.</p>

  <p class="calibre1">Dehşetle, "Onları öldürüyor musunuz?" diye fısıldadım. Doktor omuz silkti.</p>

  <p class="calibre1">"Teknik olarak."</p>

  <p class="calibre1"><span class="calibre3">"Teknik olarak mı?!”</span> diye çığlık attım. "Ya ölürler ya da ölmezler; bir ortası yok bunun!"</p>

  <p class="calibre1">Doktor, "Kapalı bir alandayız," dedi. "Bu geminin varlığını devam ettirmesi gerek." Bakışı Steela'dan bana göndü. "Gübreye ihtiyacımız var." Midemden gelen safraları geri yuttum.</p>

  <p class="calibre1">"Onu çıkar!" diye bağırdım. Damar içi enjeksiyona doğru saldırdım. "Artık çok geç. İlaç sistemine çoktan girdi."</p>

  <p class="calibre1">İğneleri Steela'nın kolundan çıkardım ve doktorun yalan söylemediğini gördüm. Enjeksiyonun ucundan bir damla kan damladı ve başka hiçbir şey olmadı. Poşet bomboştu. Steela'nın kolu yatağın yanına çarptı ama Steela farkına bile varmadı. Doktor soğuk bir şekilde, "Amy," dedi, "bunu sa na söylüyorum çünkü gemiyle ilgili gerçeği bilmen gerekiyor. Bilge'yi sorguladığını ve Çırak'la konuştuğunu gördüm. Soruna yol açmanın, Bilge'yi sinirlendirmenin ne kadar tehlikeli olduğunu bilmek zorundasın. O kapak, Bilge'nin senden kurtulması için tek yol değil. Bilge tehlikeli Amy, çok tehlikeli ve gelecekte onun yolundan çekilmek için elinden geleni yapman gerekiyor."</p>

  <p class="calibre1">İç geçirdi ve ilk defa hastaları için bir sempati, empati ya da herhangi başka bir his duyup duymadığını sorguladım. "Çırak seni getirdiğinde Phydus'tan etkilendiğini biliyordum. Bilge ve ben Phydus'un Godspeed'deki herkese verilmesinden sorumluyuz. Bu bizim görevimiz. Ancak her ne kadar Phydus barışı sağlasa da herkes için en iyisini sağladığını düşünmüyorum." Gözlerime baktı. "Ama eğer gemide soruna yol açarsan. Bilge seni buraya, dördüncü kata getirmemi isteyecek. Ve o iğneyi senin damarına enjekte edeceğim. Ve en başta bir sıcaklık, rahatlık ve mutluluk hissedeceksin."</p>

  <p class="calibre1">Bakışını önce Steela'ya sonra da bana yöneltti. Steela'nın dudaklarında çok çok küçük bir gülümseme oluştu. "Phydus zihnini sakinleştirdiğinde vücudunu da sakinleştirecek. Kasların rahatlayacak ve daha önce hiç hissetmediğin kadar rahatlamış hissedeceksin."</p>

  <p class="calibre1">Steela'nın vücudu çarşaftan aşağı sarkıyordu. Gülümsemesi gitti. Üzgün gözüktüğünden değil, dudak kaslarının gülümsemesini sağlayacak şekilde çalışamadığından dolayı.</p>

  <p class="calibre1">"Vücudun o kadar sakinleşecek ki birden ciğerlerin nefes alma zahmetine girmemeye ve kalbin atma zahmetine girmemeye karar verecek."</p>

  <p class="calibre1">Steela'ya yakından baktım. Tüm vücudunu gözlemledim. Göğüs kafesinin yukarı çıkıp aşağı indiğini, kalp atışını çok az da olsa duyabildiğimi hayal ettim.</p>

  <p class="calibre1">Ama tüm bunlar sadece bir hayalden ibaretti.</p>

  <p class="calibre1">Açık gözlerini kapatırken ellerim titredi.</p>

  <p class="calibre1">Doktor, "Bu acısız bir ölüm," dedi. "Ama gene de ölüm. Eğer Bilge senin işe yaramaz olduğunu—ya da daha kötüsü bir bela olduğunu— düşünürse, senin başına da bu gelecek."</p>

  <h4 class="calibre1" id="sigil_toc_id_66"><a id="bookmark2"></a><span class="calibre2">66: Çırak</span></h4>

  <p class="calibre1">Ağlama sesini kapıdan duyabiliyordum. Parmağımı tarayıcıya koydum ve daha ne yapmış olduğumu—yani bir odaya izinsiz girmiş olduğumu—anlayamadan kapı açıldı. Ama artık önemi yoktu—önemli olan Amy'nin yatağında yatmış, tüm vücudu titrer biçimde hıçkıra hıçkıra ağlıyor olmasıydı. Hemen yanına doğru giderek, "Ne oldu?" diye sordum.</p>

  <p class="calibre1">Amy başını kaldırdı, gözleri eriyen yeşim taşı gibiydi. Sızlanarak bana doğru atıldı ve kollarını belimin çevresine dayayarak kafasını mideme gömdü. Tuniğimin üzerinden gözyaşlarının ıslak sıcaklığını hissedebiliyordum. Bir an orada öylece durdum. Vücudumun orta kısmına bağlıydı ve kollarımı nasıl tutmam gerektiğinden emin değildim. Hıçkırdı ve içgüdüsel hareket ederek kollarımı ona doladım ve ona sıkıca sarılarak ayakta kalabilmesi için gereksindiği güç oldum.</p>

  <p class="calibre1">Bilge, gücün kontrol olduğunu ve lider olmanın en iyi yolunun herkesin size itaat etmesini sağlamak olduğunu düşünüyor. Amy'ye sarılmış dururken, gücün hiç de kontrol olmadığı gerçeğinin farkına vardım—güç dirençti ve direncini bir diğerine aktarabilmekti. Bir lider, diğerlerini kendisini daha da güçlü kılmaya zorlayan değildi; bir lider direncini kendi başlarına ayakta durabilmeleri için diğerlerine aktarmaya istekli olandı.</p>

  <p class="calibre1">Bu gemiyi yönetmek için doğduğumu söyledikleri ilk günden beri hu gerçeği arıyordum. <span class="calibre3">Godspeed'i</span> yönetmenin diğer herkesten daha iyi olmakla, emredip zorlamak ve manipüle etmekle alakası yoktu. Bilge bir lider değildi. O bir despottu. Bir lider kuklalar oluşturmaz—insanlar oluşturur.</p>

  <p class="calibre1">Amy geri çekildi ve yüzüme baktı. Açık renkli teni benekli bir kırınızı hal almış ve gözleri damarlanmış ve koyulaşmıştı. Burnunun üst kısmından dudağının üstüne doğru bir damla yaş süzülüyordu. Yüzünü koluyla silerek gözyaşları ve mukuslarını koluna bulaştırdı. Gözüme daha önce hiç bu kadar güzel görünmemişti.</p>

  <p class="calibre1">Yatağının kenarına oturarak tekrar, "Ne oldu?" diye sordum. Amy bağdaş kurdu ve kafasını göğsüme yasladı. Phydus'u, Bilge'yi ve bu lanet gemideki tüm problemleri bir anda unuttum ve onu yatağa iterek öpücüklerle sorunlarını yok etmek istedim.</p>

  <p class="calibre1">Amy, "Dördüncü kattaki kapalı kapıların ardında neler olduğunu öğrendim," dedi. Cümlenin ortasında hıçkırdı. "Bu korkunç."</p>

  <p class="calibre1">Bana anlattı. Phydus kısmına geldiğinde Bilge'den öğrendiklerimi ona da anlattım.</p>

  <p class="calibre1">"Bana da öyle oldu," dedi. "Yavaş ve mutlu hissettiğimde—ilaç yüzünden olmalı. Steela'da," Steela dediğinde bir an için tıkandı, "kullandıklarının aynısı." Başımı salladım.</p>

  <p class="calibre1">Amy kolumu sıkıca kavrayarak, Steela'nın onun kolunu sıktığını hayal ettiğim şekilde sıktı. "Çırak, bir şey yapmalıyız. Bu doğru değil. Bu adil değil. Doktor ve Bilge ne düşünürse düşünsün, onlar <span class="calibre3">insan.</span> O ilaç bir şeytan. İnsanları bu şekilde kontrol etmemeliler!" Bakışları benim gözlerimden daha ötedeydi ve artık yanımda olmadığını biliyordum: Dördüncü kattaydı. "O ilaç insanların itaat etmesini sağlıyor. Bu Bilge ve Doktor'un gemiyi kontrol etmek için kullandığı hastalıklı bir yöntem." Bir yanım, çok çok derinlerime attığım ve Amy'nin asla görmesini istemediğim bir yanım Bilge ve Doktor'un yaptığı her şeyin de yanlış olmadığını düşünüyordu. Sonuçta<span class="calibre3">...işe yaramıştı.</span> Gemi onlarca yıldır barış içinde işliyordu. Ama sonra Phydus'la zehirlendiğinde Amy'nin bakışlarında olan o cansızlığı anımsadım ve kollarını hissettiğimde o yanımı daha da derinlere ittim. "Ve—ah, hayır!" Amy daha da fazla gözyaşlarına boğuldu. "Şimdi hatırladım! Ailem, donma katında! Tüm gün oraya inmedim. Ya bir şey olduysa?" Kalkacak gibi yukarı doğru meyil etti ama onu bileğinden yakaladım ve hafifçe yatağa geri düştü.</p>

  <p class="calibre1">"Onları nasıl unuturum?" diye feryat etti.</p>

  <p class="calibre1">İki elimi yüzünün çevresine koydum ve gözlerime bakması için yüzünü çevirdim.</p>

  <p class="calibre1">Elimden geldiğince düzgün bir ses tonuyla, "Sakin ol," dedim. "Harley tüm gün donma katındaydı. O konuda endişelenmene gerek yok. Sonra da ben giderim ve tüm geceyi orada geçiririm."</p>

  <p class="calibre1">Amy'nin nemli gözleri, benimkiler arasında gidip geldi.</p>

  <p class="calibre1">"Hiçbir işe yaramıyorum," diyerek iç geçirdi. "Burada saklanıp küçük bir kız gibi ağlamak dışında hiçbir şey yapamıyorum! Bak bana!" Ona baktım ama onu kendi düşündüğü şekliyle gördüğümü sanmıyorum. "Bu anlamsız! Ailemi kurtaramam, dondurulmuş insanları kimin öldürdüğüyle ilgili en ufak bir fikrim bile yok ve bu gemi—ki bu en kötü kısmı—hayatımın geri kalanı boyunca burada kısılı kaldım ve çevrem ilaçlanan, ölmek ve gübre olmak için dördüncü kata götürülen insanlarla dolu!" Tekrar kınlıyor. Bu aynı Doktor'un Amy'nin uyandığı gece donma haznesini kaldırdığı esnada camın üst kısmının kırıldığını izlemek gibiydi. Bir an için Amy'nin tüm parçalarının gevşek bir şekilde bir arada olduğunu ve sonra gözlerinden başlayıp ağzıyla devam ederek tüm vücudunun kırılıp dağıldığını gördüm. Elleri alnının iki yanındaydı ve parmaklan saçlarının arasında dolanıyordu. Avuç içlerini yumuşakça başına vuruyordu. Düşünmek istiyor, saçlarını çekiştiriyor, kafasını iki vana götürüyordu. Kendine eziyet eden o acıyı unutmuş gibiydi. Uzanıp saçlarını parmaklarından kurtardım ve ellerini kucağına geri götürdüm.</p>

  <p class="calibre1">Bakışını yakalamak için başımı aşağı eğerek, "Bir yolunu bulabiliriz," dedim.</p>

  <p class="calibre1">"Pes etme. Sen işe yaramaz filan değilsin."</p>

  <p class="calibre1">Amy'nin başlattığı büyük siyaha boyalı çizelgeye baktım.</p>

  <p class="calibre1">"Bu işi çözecek kişi sensin. Yaptığın şeyi devam ettir. Bağlantının ne olduğunu bul." Masasına uzanarak siyah boya ve fırçanın içinde olduğu kabı ona verdim.</p>

  <p class="calibre1">"Bunu yapabilirsin."</p>

  <p class="calibre1">Amy boyalı duvarına baktı ve bir an için ona odaklandı. Sonra yüzüne bir hayal kırıklığı ve umutsuzluk ifadesi çöktü. Tekrar yıkılmaya şans bulamadan ayağa kalktım ve çizelgenin yanına giderek dikkatini dağıttım. "Bunların nasıl bir bağlantı içinde olduğunu bulmaya çalış," diye ekleyerek listede onun dışındaki insanları gösterdim. "Unutma, sen uyandın ama hayatta kaldın. Belki fişin çekilmeyecekti; belki bir tür kaza ya da benzeri bir şeydi senin uyanman. Listeye gerçekten uymayan kişi sensin. Sen olayın dışında olduğunda birbirleriyle nasıl bir uyum içine girdiklerini bulmaya çalış." Amy çizelgeye bir dakika daha baktı ve yavaşça başını salladı. Ayakta durdum, duraksadım sonra eğilerek onu başının üstünden öptüm. Bana baktı ve kalbim küt küt attı ve her ne kadar yüzünde hâlâ umutsuzluk izleri görsem de ikimizin geleceği için yeterince umudum vardı.</p>

  <p class="calibre1">"Ben aşağı inip ailenin başında nöbet tutacağım. Sen dinlen," dedim. Yanağına dokundum ve başını avucumun içine sürttü. "Her şey düzelecek," diye ekledim ve bana inanmış olduğunu umdum. Umarım buna ben de inanabilirim.</p>

  <h4 class="calibre1" id="sigil_toc_id_67"><a id="bookmark3"></a><span class="calibre2">67: Amy</span></h4>

  <p class="calibre1">Parmaklarımın her yeri siyah boya içinde kalmıştı. Önce şüpheliler listemi inceledim ama yapılacak pek bir şey yoktu. Bilge'ydi ya da Bilge ve Doktor birlikteydi. Ama <span class="calibre3">nedeni</span> Nedenlerini anlayabilirsem ne yapmam gerektiğini de bilirim. Çizgi ve sözcükler bulanıklaştığında duvara baktım. Çizelgelerinden tüm bilgileri, hatta alakasız olanları bile yazmıştım. Rastgele bir şey olamazdı. Bilge ve Doktor rastgele hareket etmezdi.</p>

  <h4 class="calibre1" id="sigil_toc_id_68"><a id="bookmark4"></a><span class="calibre2">68: Çırak</span></h4>

  <p class="calibre1">Donma katı sessizdi. Öylesine derin ve içe işleyen bir sessizlik vardı ki, kendimi özel bir mülkten gizlice geçen biri gibi hissettim.</p>

  <p class="calibre1">"Harley?" diye seslendim. Neredeydi? Bu katta nöbet tutuyor ve uyuyan donmuşları koruyor olmalıydı. Cevabım sessizlik oldu.</p>

  <p class="calibre1">Donma hazneleri koridorlarında yürümeye başladım, yavaş yavaş yürüyüşüm hızlandı. Yetmiş numara civarına geldiğimde, sıraları koşarak geçiyor ve Harley'in ismini haykırıyordum. Panik olduğum için mideme sancı girmişti. Her attığım adımda, aynı soruyu soruyordum: Ya katil uyanık kurbanlara geçtiyse?</p>

  <p class="calibre1">Köşeyi döndüğümde, Harley'in bedenini yerde ve bir kan havuzunun içinde görmeye tamamen hazırdım. Katil de kaçmış olmalıydı. Ama hiçbir şey yoktu.</p>

  <p class="calibre1">Aptallık ediyordum. Muhtemelen kapağın oradaydı. Boynumdaki teri sildiğimde, parmaklarım wi-com tuşuna değdi. Hızla tuşa bastım. Kapağa doğru ilerlerken, nefes nefese, "Com bağlantısı: Harley," dedim. <span class="calibre3">Bip, bip bip.</span> Kalbim güm güm çarpıyordu. Eğer cevap vermezse, geriye dönüp bir flopi alacaktım ve yerini belirleyecektim ve— Harley aksi ve sabırsız bir ses tonuyla, "Ne var?" diye sordu. "Neredesin?" diye bağırdım. "Donma katındayım."</p>

  <p class="calibre1">"Ben de buradayım, tam olarak neredesin?" "Kapağın orada."</p>

  <p class="calibre1">Rahatlayarak, derin bir nefes aldım. Elbette. <span class="calibre3">Elbette,</span> kapağın oradaydı. Paniklemiş olduğum için kendimi aptal ve kahrolası bir deli gibi hissettim. Hole doğru gittim ve oradaydı. Yüzünü cam pencereye dayamıştı. "Ne yapıyorsun?" diye bağırdım. "Niye orada durup, onları korumuyorsun?" Harley, "Beni bütün gün burada bıraktın!" diye haykırdı. "Kahretsin <span class="calibre3">sıkıldım,</span> tamam mı?"</p>

  <p class="calibre1">"Amy'nin ailesi burada, tüm o yardıma muhtaç insanlar burada ve senden tek istediğim şey, oturup onları izlemendi. Bu senin için çok mu zor?"</p>

  <p class="calibre1">Harley bana doğru gözlerini kıstı. "Gerzeklik etme," dedi. "Günün birinde Bilge olacaksın diye, etrafta dolaşıp bana emirler verebileceğini sanma." "O konuya girme bile. Geri gelip yıldızlara bakmak için ne kadar bekledin? Ya da hiç bekledin mi? Onlara sırtını dönmeden önce, hiç eriyen beden var mı diye kontrol ettin mi? Son adamın senin 'nöbet' zamanında <span class="calibre3">öldüğünü</span> hatırlıyorum."</p>

  <p class="calibre1">Harley hızla bana doğru geldi ve her iki eliyle yakamı tuttu. Beni kapağın karşısındaki duvara doğru sürükledi. "Onları benden ne kadar süre gizledin? Bilge onları ilk ne zaman sana gösterdi?" "Neyi, yıldızları mı?"</p>

  <p class="calibre1">"Yıldızları, yıldızları, elbette kahrolası yıldızları."</p>

  <p class="calibre1">"Yalnızca birkaç gün önce gördüm."</p>

  <p class="calibre1">"Yalanlar!" Harley beni duvara doğru iyice sıkıştırdı. Döndüm ve onunla mücadele etmeye çalıştım ama her ne kadar tırnaklarımı ellerine geçirsem de, beni bırakmadı. "Bilge ile çok yakınsınız." "Sanki başka şansım var da!"</p>

  <p class="calibre1">Harley, "Eğer yıldızları görmüş olsaydı, belki de ölmeyecekti!" diye haykırdı.</p>

  <p class="calibre1">Yüzü öfkeyle doluydu—ve gözyaşları parıldıyordu.</p>

  <p class="calibre1">"Sen ne—kim?" Neler olduğunu anlamaya çalışıyordum.</p>

  <p class="calibre1">Harley kederle, "Kayleigh!" dedi. Beni bıraktı ve ben de soğuk, metal duvarda birkaç santim kaydım. "Kayleigh. Belki yıldızları görseydi, yaşamaktan vazgeçmezdi."</p>

  <p class="calibre1">Harley tekrar kapağa döndü. Avuç içlerini kapıya yasladı ve yüzünü de cam pencereye dayadı.</p>

  <p class="calibre1">"Hiç iyi değil, hiç iyi değil," diye mırıldandı.</p>

  <p class="calibre1">"İyi olmayan nedir?" Sesim şimdi sakindi. En son Doktor'un Harley'i haftalarca kapatması aklıma geldi. Kayleigh'in peşinden intihar etmek isteyeceğinden emindi. Hemşireler dikkatle ilaçlarını takip etmişlerdi ve Doktor da Harley'in her birini içtiğinden emin olmuştu.</p>

  <p class="calibre1">"Harley, neden benimle gelmiyorsun? Geceyi burada, aşağıda geçireceğim. Sen odana git ve dinlen." Harley, "Hepsini kendine saklamak istiyorsun, öyle değil mi?" dedi.</p>

  <p class="calibre1">"Efendim? Hayır!"</p>

  <p class="calibre1">Yüzünü buruşturdu. "Biliyorum, biliyorum. Sen benim dostumsun, biliyorum." Tekrar pencereye doğru döndü. "Ama yine de, bir anlamı yok. Kahretsin, hiçbir anlamı yok." "Neyin bir anlamı yok?" "Ne kadar bakarsam bakayım, bir önemi yok. Asla yere inmeyeceğiz, öyle değil mi Çırak? Asla bu kahrolası gemiden çıkamayacağız. Bu me(al kafeste yaşayıp, öleceğiz.74 ve 263. Çok uzun. Kahretsin çok uzun... Dışarıya çıkmaya en fazla bu kadar yaklaşacağım, öyle değil mi?"</p>

  <p class="calibre1">Ona hayır demek istedim, yanıldığını söylemek istedim. Ama yalan söylemiş olurdum. Ve şimdi, ah, şimdi anlıyordum. Bilge'nin neden yalan söylediğini ve tüm insanların çocuklarını gezegene inme umuduyla yetiştirmelerini sağladığını anlıyordum. Eğer bu umudumuz olmazsa, ne için yaşayabiliriz? Bizi canlı tutan şeyin bir yalan olmasının bir önemi var mı? Gezegene inme şansı elinden alınan Harley, boş ve umutsuz bir insana dönüşmüştü. Harley, yere çöktü. Yerde bir tuval vardı ama üzeri bir bezle kapatılmıştı. Ne çizdiğini sormaya cesaretim yoktu. Bunun yerine, onu orada bıraktım. Özgürlüğe en yakın olduğu yerde... Onu yıldızlardan uzaklaştıran kişi olmayacaktım.</p>

  <p class="calibre1">Tekrar donma haznelerine döndüm. Bir yığın laboratuvar önlüğünü ve bir battaniyeyi bir araya getirdim ve büyük salonun önünde kendime bir yer hazırladım. Uyanık kalamazdım ama varlığımın katile engel olacağını umdum— ama eğer olmazsa, umarım asansörün zili çaldığında uyanırım. Çok yorgunum—çok yorgunum—ve geminin ağırlığı, yıldızlar, ümitsizlik, Phydus, Amy ve Harley, hepsi birden kâbus gibi üzerime çöktü.</p>

  <p class="calibre1">Boyanın kokusuyla uyandım. <span class="calibre3">Harley,</span> diye düşündüm. Üzerinde yattığım laboratuvar önlükleriyle boğuştum. Kolları beni aşağıya doğru çekiyordu sanki ama sonunda kurtulmayı başardım. Derin derin nefes alarak, "Harley?" diye sordum. Asansörden arkamdaki donma haznelerine döndüm. Başlangıçta kan olduğunu sandım ama donma haznelerine yaklaştıkça, yalnızca kırmızı boya olduğunu anladım—yoğun, ama henüz kurumamış kırmızı boya. Hepsinin olmasa da bazı donma haznelerinin kapılarına devasa X çizilmişti. Bana en yakındakine dokundum—54 numara—ve boyada kırmızı bir parmak izi bıraktım. Sıraya doğru baktığımda, altı tane kapının üzerinde X işareti gördüm. Sonraki sırada yalnızca üç tane ve ondan sonrakinde de on iki tane vardı.</p>

  <p class="calibre1">Aklıma ilk gelen şey, bunu katilin yaptığı oldu. Çözeceği insanları işaretliyordu..</p>

  <p class="calibre1">Kafamı salladım. Ben asansörün yanında yatmaktayken, katil buraya gelmiş olabilir miydi? Hayır— bunu yapan kişi Harley olmalıydı. Ama yine de...</p>

  <p class="calibre1">Her holü kontrol ettim. Hâlâ burada birisi olabilirdi ve işaretlenmiş kapıları saydım. Toplamda otuz sekiz kapı işaretlenmişti ve hiçbirinden onları kimin işaretlediği belli olmuyordu.</p>

  <p class="calibre1">Katili gözümde canlandırdım. Ben uyurken, sessizce kurbanlarının kapısını işaretliyordu. Boya, Harley demekti. Dün geceki bağrışmamızın üzerine Harley intikam alıyordu. Beni korkutmaya veya ürkütmeye çalışıyordu. Ya da yalnızca aptallık ediyordu. Harley, bu Harley'in işi olmalıydı.</p>

  <p class="calibre1">Uyurken, katilin çevrede dolanmasına izin vermiş olamazdım. Olamazdım.</p>

  <p class="calibre1">"Harley?" diye seslendim.</p>

  <p class="calibre1">Sessizlik.</p>

  <p class="calibre1">Hol boyunca, kapağa doğru koşmaya başladım ama daha oraya varmadan, bir şeylerin yolunda olmadığını biliyordum.</p>

  <p class="calibre1">Üzeri örtülü tuval gitmişti. Her yer boyayla kaplanmıştı. Bir korkunç dakika boyunca, oranın bir suç mahali olduğunu düşündüm. Zemini ve duvarı kaplayan kan da, bir cinayetteki kan izleriydi. Ama sonra kendime geldim. "Hayır," diye fısıldadım çünkü eğer bu bir cinayet olsaydı, Harley ölü olurdu ama o burada değildi. Kapağın yanındaki kontrol kutusu kırılmıştı. Tuş takımının kapağı zorla kaldırılmıştı ve kapağın kapalı kapısından kutuya doğru ince teller çıkıyordu.</p>

  <p class="calibre1">Harley içerideydi. Elinde tuş takımını tutuyordu. Çoktan kodu girmeye başlamıştı.</p>

  <p class="calibre1">Kapağa vurdum. Harley bana zayıfça gülümsedi. "Onlara daha yakın olabilirim," dedi. Cama vurarak, "Yapma!" diye haykırdım.</p>

  <p class="calibre1">Harley, kapağa doğru döndü. Tuş takımına kodu girmeyi bitirdi. Kapak açıldı ve Harley uzaya doğru uçtu. Bir anlığına, bana doğru baktı ve gülümsemesiyle veda ettiğini gördüm. Ardından yıldızlara doğru döndü. Ve gitmişti.</p>

  <p class="calibre1">Kapağın kapısı kapandı. Geride yalnıza boşluk kalmıştı.</p>

  <p class="calibre1">Harley gitmişti.</p>

  <h4 class="calibre1" id="sigil_toc_id_69"><a id="bookmark5"></a><span class="calibre2">69: Amy</span></h4>

  <p class="calibre1">Yüzüme boya fırçası yapışmış halde uyandım. Harley beni böyle görseydi, gülerdi ve bana Boyalı Balık derdi.</p>

  <p class="calibre1">Kapıda, yanıp sönen kırmızı bir ışık vardı. Yemek bölmesinin yanındaki küçük, dikdörtgen şeklindeki metal bölmedeki tuştu bu. Bastığımda, minik kapak açıldı ve büyük mavi-beyaz haplar dışarı fırladı. Demek bu kapak, bu işe yarıyordu. Engelleyici ilaç. Beni delirmekten koruyan ilaç.</p>

  <p class="calibre1">İlaca iğrenerek baktım. Yutarken boğazıma batıyordu. Aşağıya inerken yakıyordu ve karnımda bir tepkiye neden olarak, midemi bulandırıyordu. Yiyecek kapağının tuşuna bastım ve içi yumurtaya ve peynire benzeyen şeylerle dolu bir poğaça geldi. Tek ısırık aldıktan sonra bıraktım. Neredeyse yorgundum. Gerçek bir şeyler istiyordum.</p>

  <p class="calibre1">Duvarıma döndüm. Çırak'ın tavsiyesine uyarak, kendi adımı ve özelliklerimi göz ardı ettim. Cinayetin benimle ne ilgisi olabilirdi ki? İsmim ortadan kalktığında, cevabı gördüm. Farklı renklerde yazılmış kelimeler parıldıyordu.</p>

  <p class="calibre1"><span class="calibre3">Ordu.</span></p>

  <p class="calibre1">Her kurban, ölmeyen kadın bile—hepsi ordu için çalışmışlardı. Laktik uzmanları, saldırı operasyonları ve biyolojik-silahlar. Öldürme yetenekleri için dondurulmuşlardı—ve onlar öldürülüyorlardı.</p>

  <p class="calibre1">Ama neden ben? Neden benim fişim de çekilmişti? Benim bu olayla hiç alakam yoktu.</p>

  <p class="calibre1">Çırak, "Belki senin fişinin çekilmemesi gerekiyordu. Belki de seninki bir kaza filandı," demişti. Bir kaza...</p>

  <p class="calibre1">Belki de katil, başka birinin fişini çekmeye çalışıyordu... Ordudan başka birisini.</p>

  <p class="calibre1">Tıpkı babam gibi.</p>

  <p class="calibre1">Ayağa fırladım ve kapıya doğru koşmaya başladım. Kalbim deli gibi çarpıyordu. Eğer katil beni değil de babamı öldürmeye çalıştıysa, her şey yerine oturuyordu. Savaşma deneyimi olanları öldürüyordu. Kapı açıldı ve Orion'a çarptım.</p>

  <p class="calibre1">Mırıldanarak özür dilemeye ve yanından geçerek donma katına gitmeye çalıştım. Çırak'a keşfettiğim şeyi açıklamalıydım ama Orion güçlü bir biçimde bileğimi sıkmaya başladı.</p>

  <p class="calibre1">"Bırak beni," dedim. Daha önce Harley beni kurtardığında, adamlar beni nasıl tuttularsa o şekilde tutuyordu. Aynı şekilde morluk oluşturacaktı.</p>

  <p class="calibre1">Orion yumuşak bir sesle, "Bunu Harley çizmiş," dedi. Ondan kaçmaya çalışmaktan vazgeçtim ve elinde üzeri örtülü olan tuvali fark etlim. "Ona biraz kablo verdiğimde, bu tuvali sana vermemi istedi."</p>

  <p class="calibre1">Merakla, "Nedir bu?" diye sordum.</p>

  <p class="calibre1">"Bir resim. Senin için."</p>

  <p class="calibre1">Orion beni bıraktı ve tuvali de kollarıma doğru bastırdı. Tuvale baktığımda, yüzü soldu.</p>

  <p class="calibre1">Tekrar odama geri döndüm ve tuvali masama koydum. Örtüyü kailindim, örtüye biraz ıslak boya bulaşmıştı. Bugüne dek gördüğüm en güzel resimdi. Bir oto portre idi—tuvalin ortasında Harley vardı ve çevresi de gökyüzü ve yıldızlarla kaplıydı. Yüzünde coşkulu bir mutluluk vardı ve sanki bana sarılacakmış gibi kollarını kocaman açmıştı. Ayak bileklerinin çevresinde ve yıldızların arasında bir koi balığı vardı.</p>

  <p class="calibre1">Harley'in yüzüne dokunurken, parmaklarım titredi ama hemen geri çektim: boya tam olarak kurumamıştı. Yüzündeki ifadeyi daha önce yalnızca bir kez görmüştüm. O da Kayleigh'den bahsettiği zamandı.</p>

  <p class="calibre1">Derinlerde bir yerlerde, Harley'in bu tabloyu bana vererek ne demek istediğini anlamıştım.</p>

  <p class="calibre1">Veda ediyordu. Dolayısıyla bir dakika sonra, Çırak Harley'in kendini öldürdüğünü söylemek için odama daldığında, şaşırmamıştım.</p>

  <h4 class="calibre1" id="sigil_toc_id_70"><a id="bookmark6"></a><span class="calibre2">70: Çırak</span></h4>

  <p class="calibre1">Amy'de gözyaşlarının ötesinde bir şeyi vardı. Sessizce başını salladı. Sanki neler olduğunu biliyor gibiydi. Donuklaştı ama dün geceki gibi olmadı. Odaya girebilmem için geriye doğru bir adım attı.</p>

  <p class="calibre1">Ve ben de onu gördüm.</p>

  <p class="calibre1">Sessizce, "Harley," dedim. Ellerim titriyordu.</p>

  <p class="calibre1">Amy, "Bana bunu Orion verdi," dedi. "Harley... Sanırım ölmeden önce yapmıştı... "</p>

  <p class="calibre1">Çok gerçekçiydi, Amy'nin anlayabileceğinden daha gerçekçiydi. Kapak onu dışarıya doğru çektiğinde, hareket sebebiyle saçı daha da (lıizleşmişti ve gözlerinde daha fazla şaşkınlık ve evet, acı vardı — ama o kısa anda, kapağın kapısı kapanmadan ve gemi önüne geçmeden ve ıı/.ay onu yok etmeden önce, yüzünde bu bakış vardı. Bu neşe...</p>

  <p class="calibre1">Amy, "Senin olabilir," dedi. "Sen ona benden daha yakındın. Bunu neden sana değil de bana verdiğini anlayamadım." Harley'in ayağında dolanan küçük balığı gördüm. Amy, Harley'in tanıştıklarında kendisine Minik Balık demesinin sebebini kızıl-turuncu saçları sanıyordu ama Harley ona hiç neden koi balığını çizdiğini anlatmamıştı—odasının neden koi balığı resimleriyle kaplı olduğunu anlatmamıştı—çünkü Kayleigh'nin en sevdiği hayvan koi balığıydı.</p>

  <p class="calibre1">"Senin olmasını istedi," dedim. "Ona tanıdığı birini hatırlatıyordun."</p>

  <p class="calibre1">Bir müddet sessizlik içinde oturduk. Resme baktık, Harley'in yaptığı şeyi ve neden bizi bıraktığını düşündük. Uzaklaşırken yalnızdı.</p>

  <p class="calibre1">Duvarı işaret ederek, beni çekiştiren Amy, "Ne olduğunu anladım," dedi.</p>

  <p class="calibre1">"Aralarındaki bağlantıyı anladım. Orduda savaş deneyimi bulunan kişiler.</p>

  <p class="calibre1">Öldürülenler bunlar."</p>

  <p class="calibre1">Çizelgeyi inceledim.</p>

  <p class="calibre1">"Babamın ordu deneyimi var. Ya katil babam yerine yanlışlıkla beni çektiyse?" Amy'nin sesi çatladı. Bunun sebebinin babası için duyduğu endişe mi yoksa Harley'in gidişi mi yoksa her ikisi de mi olduğunu merak ettim. "Bu sabah uyandığımda, birisi düzinelerce küçük donma kapısını işaretlemişti. Önce Harley yaptı sandım... Ama katil, kurbanlarını işaretliyor olabilir..." Amy panik içinde elindeki defteri düşürerek, "Babamın kapısı da işaretli miydi?" diye sordu.</p>

  <p class="calibre1">"Ben... Hatırlamıyorum." Babasının kapısına bakmamıştım— Harley'e bakmıyordum.</p>

  <p class="calibre1">"Gidip kontrol etmeliyiz!" Amy kapıya doğru yöneldi.</p>

  <p class="calibre1">Masasından flopiyi alabilmek için duraksadım. Holde hızla ilerlerken, başparmağımla flopiye dokundum ve erişim kodunu girdim. Asansör kapısı açılırken, bilgisayar, "Bilge/Çırak erişimi onaylandı," dedi. Yukarıya doğru çıkarken, wi-com yer belirleyici haritayı açtım. Amy, "Ne yapıyorsun?" diye sordu. Gözleri kapıdaki numaralardaydı. Zamanlayıcıyı geri sardım ve insanların ne zaman nerede olduklarına bakmaya başladım.</p>

  <p class="calibre1">Dün gecenin haritasında, Harley'i gösteren nokta yavaşça yanıp sönüyordu ve çoğunlukla kapağın oradaydı. Ama bazen holde aşağı yukarı yürüyordu ve tüm donma katını dolaşıyordu. Tüm katta başka kimse yoktu—ben gelene dek. Sonra ben koşarak geldim ve durdum. Yanıp sönen noktam, Harley'inki ile birleşti. Ve kavgamızı hatırladım. Son kavgamızı...</p>

  <p class="calibre1">Amy omzumun üzerinden bakmaya başlamıştı. Benim noktam Harley'inkinden ayrıldı ve şimdi donma katının önündeki asansörün yanında yanıp sönmeye başladı. Harley'inki kapak kapısından ayrılmamıştı. Son dakikalarında neler yaptığını merak ettim. Resim mi yapıyordu? Plan mı yapıyordu?</p>

  <p class="calibre1">İleri sardım. Sabah olduğunda, Doktor ve Bilge'nin noktaları belirdi ama oyalanmadılar—doğrudan donma katının diğer tarafındaki laboratuvara gittiler. Süklüm püklüm Amy'ye baktım. "Uyuyakalmışım," dedim. Doktor ve Bilge'nin beni fark edip etmediklerini merak ettim.</p>

  <p class="calibre1">Amy kafasını salladı. "Onlar değildi, öyle değil mi? Onlar donma haznelerine yaklaşmamışlardı bile." Tekrar wi-com yer belirleyici haritasına döndüm. Benim noktam hızla donma haznelerinin çevresinde gidip geliyordu—X işaretlerini keşfediyordum. Sonra benim noktam kapağa doğru gitti. İşte oradaydım ve Harley de oradaydı. Sonra onun noktası kayboldu.</p>

  <p class="calibre1">Boğazım düğümlendi. Olay olduğu anda, Harley'in noktası bir anda haritadan kaybolduğunda ve geri gelmediğinde, gözlerim bulanıklaştı. Amy nefesini tutuyordu ve uzun süre öyle kaldı. Sonunda, "Oh," dedi.</p>

  <p class="calibre1">Kapı, dördüncü katta açılırken, "Başka kimse gelmemiş," dedim. "Harley olmalı." "Ama Harley kapıdan hiç ayrılmadı, sen gelene kadar." Amy'nin gözlerine baktım. Harley, işaretlemiş olamazdı. Flopiyi işaret eden Amy, "O şey," dedi. "Yalnızca kulak tuşları olan insanları takip edebiliyor, öyle değil mi?" Kafamla onayladım. "Beni göremez, öyle değil mi?" Kafamı salladım. "Peki ya Orion? Bana tabloyu o getirdi. Oraya inmiş olmalı ve bu durumda onun bir kulaklığı yok, öyle değil mi? Onu kapatacak uzun saçları var ve boynunda bir yara görmüştüm—saçına doğru uzanıyor. Eminim onun bir kulaklığı yoktur. Bu durumda görünmez." Oh, Amy haklıydı. Orion.</p>

  <h4 class="calibre1" id="sigil_toc_id_71"><a id="bookmark7"></a><span class="calibre2">71: Amy</span></h4>

  <p class="calibre1">Holün sonundaki kapı kilitliydi.</p>

  <p class="calibre1">"Biz nasıl—?" diye kekeledim. "Ne yapacağız?"</p>

  <p class="calibre1">Çırak kapıyı tekmeledi. Başparmağını tarayıcıya koydu ve tuşa baslı. İnanılmaz derecede yavaş bir biçimde aşağıya doğru inmeye başladık. Acıyana dek küçük parmağımı ovuşturdum, babama verdiğim tüm sözleri düşünüyordum. İlk katı geçerken, Çırak'a "Ne yapıyorsun?" diye sordum. Çırak, "Biyometrik tarayıcı girişlerini kontrol ediyorum," dedi. Flopiye tıkladı. "Dün öğleyin Harley aşağıya gelmişti. Ben hava karardıktan sonra geldim. Bu sabah, Doktor ve Çırak aşağıya indiler ve öyle görünüyor ki hâlâ aşağıdalar, diğer laboratuvarda. Ama bak—Orion' un asansör geçişine dair hiçbir kayıt yok—yalnızca Bilge'nin tekrar girişini kaydetmiş ama Orion o zaman laboratuvardaydı." sonra tekrar beliriyordu.</p>

  <p class="calibre1">"Bir numara yaparak, bizi atlatmayı başarıyor," dedim. Bu asansör daha yavaş gidebilir miydi?! Çırak, flopiyi cebine koyarken, "Yapamaz," dedi. "Asansör DNA'nı tarar. Herhangi bir numara <span class="calibre3">yapamazsın. ”</span> Kapılar açıldı.</p>

  <p class="calibre1">Soğuk hava tıpkı bir patlama gibi bize çarptı. Düzinelerce donmuş açıktaydı. Tepsileri çekilmişti ve cam tabutlarında çoktan yoğunlaşma başlamıştı ve içerideki donmuş vücutları perdeliyordu. Açık olan tüm kapıların üzerinde X işareti vardı. Çırak haklıydı. Katil, kurbanlarını işaretlemişti, son cinayetleri için hazırlanmıştı. Ordu mensubu herkesi öldürüyordu.</p>

  <p class="calibre1">Kafamda tek bir şey vardı.</p>

  <p class="calibre1">"BABA!" diye haykırdım ve Çırak'ı aşarak, donma haznelerine doğru koştum. Kırklı numaraların bulunduğu koridora koştum ve orada orta kısımda babamın donmuş bedeni duruyordu. Camın üzerinde buğuyu sildim ve bir an babamın yüzüne baktım.</p>

  <p class="calibre1">Soğuk cam kapağı kavradım. Şu an kapağı kaldırıp, beton zemine atacak kadar adrenalinim vardı. Babamı uyandırıp, onu buzdan kurtarmak ve tüm sıcaklığıyla bana sarılmasını istiyordum.</p>

  <p class="calibre1"><span class="calibre3">Bunu istiyordum.</span></p>

  <p class="calibre1">Donmuş başının yanındaki elektrikli kutuya baktım. Işığı yeşildi, kırmızı değildi. Orion yalnızca tepsileri çekmişti, bana yaptığı gibi onların fişlerini çekmemişti.</p>

  <p class="calibre1">Çevremde paldır küldür sesler duymaya başladım. Çırak, koridorda aşağı yukarı koşuyordu, tüm donmuşları yerlerine geri kokuyordu ve arkalarından kapaklarını kapatıyordu. Babamın donmuş tabutunu donma haznesine geri koydum ve kapağını kapattım. Kapısındaki kırmızı X işareti beni sersemletti. 41 numaralı kapıya son kez baktım ve ardından koridorda ilerleyerek, çıkartılmış başka bir donmuşa doğru gittim.</p>

  <p class="calibre1">Uzun sürmedi. Kapıları kapatmıştık ve tüm donmuşlar, güvenli bir biçimde donma hallerine geri dönmüşlerdi. Ve Orion görünürlerde yoktu.</p>

  <p class="calibre1">Çaba harcamaktan nefes nefese kalmış vaziyette, "Bunu neden yaptı?" diye sordum.</p>

  <p class="calibre1">Çırak'ın sesi yorgundu. "Yoluna ben çıkmıştım." Düşünürken aynı zamanda konuşuyordu ve cevapları verirken gerçeği de fark ediyordu. "Ben buradayken kapakları açmak... Beni uyandırırdı— kapılan boyayla işaretlemek çok daha gürültüsüz olurdu. Ve bir kez işaretledikten sonra... Elbette ben sana koşacaktım ve onun da çoktan işaretlemiş olduğu donmuşların tepsilerini çekmek için yeteri kadar süresi olacaktı... "</p>

  <p class="calibre1">"İyi de neden?" dedim. "Neden uğraşsın? Eminim tekrar buraya gelip, göreceğimizi biliyordu... Onların fişlerini çekmemiş bile, sadece dışarıya çıkartmış."</p>

  <p class="calibre1">Çırak duraksadı. "Sanki bizi test ediyor gibi." "Ne demek istiyorsun?"</p>

  <p class="calibre1">"Bize planını gösteriyor. Ne yapacağımı görmek için bekliyor. Onların erimesine göz mü yumacağız yoksa onları geri mi koyacağız?" "Elbette babamın erimesine müsaade etmem!"</p>

  <p class="calibre1">Çırak gözlerini bana doğru dikti. "Bu testin senin için olduğunu sanmıyorum."</p>

  <h4 class="calibre1" id="sigil_toc_id_72"><a id="bookmark8"></a><span class="calibre2">72: Çırak</span></h4>

  <p class="calibre1">Amy'ye, "Şşş!" diye fısıldadım. "Sesi duydun mu?"</p>

  <p class="calibre1">"Neyi?" diye fısıldadı ama onu susturmak için elimi salladım.</p>

  <p class="calibre1">Hafif bir sesti. Bana motor odasını anımsatan bir vızıltı ve çırpma sesi gibiydi.</p>

  <p class="calibre1">Ama olamazdı—motordan iki kat aşağıdaydık.</p>

  <p class="calibre1">"Laboratuvardan geliyor."</p>

  <p class="calibre1">Amy'le donma katı boyunca ilerledik. Amy endişeyle geriye doğru baktı. "Kapıyı açık bırakacağız," dedim çünkü babasını geride bıraktığımız için endişeli olduğunu biliyordum.</p>

  <p class="calibre1">Laboratuvarın içine girdiğimizde, "Burası neresi?" diye sordu. Fısıldayarak konuşuyordu ve ben de gitgide artan vızıltı sesi yüzünden onu zar zor duyabiliyordum.</p>

  <p class="calibre1">"Laboratuvar," diye fısıldadım. Laboratuvar bende gizlilik duygusu uyandırıyordu ve eğer wi -com haritası doğruysa, Doktor ve Bilge de buradaydılar. Duvarlara yakın hareket ediyorduk.</p>

  <p class="calibre1">"Şu iğneleri daha önce de görmüştüm." Amy, Bilge'nin gemide yaşayan insanların sahip olmasını istedikleri özellikleri taşıyan büyük, boru şeklindeki şırıngaları gösteriyordu. "Burada onu yapıyorlar."</p>

  <p class="calibre1">"Neyi?" Zeminden tavana doğru yükselen büyük amber renkli ve içinde köpükler olan tüpü gösterdi. "Bu şeye benziyor... " Kafasını eğdi. "Embriyolara?"</p>

  <p class="calibre1">Amber sıvıda yüzen çöküntüye baktım ama benzetmeyi göremedim. Bugüne dek gördüğüm tek fetüs, düşük yapmış bir ineğe aitti. Daha büyüktü, kanlıydı ve bu minik, parmak kadar köpüklere hiç benzemiyordu. Amy'i laboratuvarın arka tarafına götürdüm. Odanın tasarımıyla sağa doğru verilmiş keskin açının arkasında saklanmış pompanın olduğu yere. <span class="calibre3">Vızıltı</span> ve <span class="calibre3">cızırtı</span> sesini çıkartan da bu pompaydı. Pompa açıktı ve dâhili mekanik sistemi Phydus'u ve yıldızlar bilir başka hangi maddeyi su sistemine katarken, titriyordu ve gürültü çıkartıyordu.</p>

  <p class="calibre1">Pompanın başında Bilge duruyordu ve elinde koca bir kova kıvamlı sıvı tutuyordu.</p>

  <p class="calibre1">Tam karşısında Doktor vardı.</p>

  <p class="calibre1">Amy'i tuttum ve odanın köşesine gittik. İkisi de bizi henüz görmemişlerdi—henüz. Parmağımı dudaklarıma götürdüm ve Amy de kafasıyla onayladı. İkimiz de çömeldik ve köşeden onları izlemeye başladık. Önümüzde bir sandalye vardı ve görüntüyü engelliyordu ama aynı zamanda bizi de saklıyordu.</p>

  <p class="calibre1">Doktor, pompanın gürültüsü arasında, "Üzgünüm!" diye seslendi. Bilge, Doktor'a doğru giderek, "Kızın görmesine izin vermemeliydin!" dedi. Düzgün olmayan yürüyüşü yüzünden, elindeki kova sallanıyordu. Doktor endişeli görünüyordu.</p>

  <p class="calibre1">"Kızın hizaya gelmesi için faydası olacağını düşünmüştüm."</p>

  <p class="calibre1">"Phydus dışında hiçbir şey onu kontrol etmez. Neden ona Engelleyici haplardan verdin?" Bilge, kovayı yere koydu.</p>

  <p class="calibre1">Amy kulağıma doğru, "Benden bahsediyorlar," dedi.</p>

  <p class="calibre1">Doktor bir şey daha söyledi ama sırtı bize dönüktü. Ne dediğini anlayamadım.</p>

  <p class="calibre1">Yerden tekrar kovayı alan Bilge, "Pekâlâ, kızı bu gece getiririz ve dördüncü kata alırız," dedi. Ve kovayı pompaya doldurdu. "Ben sanmıyorum—"</p>

  <p class="calibre1">Bilge kovayı yere fırlattı. İçindeki sıvı etrafa sıçradı ama tıpkı bir şurup gibi yoğundu, dökülmedi. Doktor'un üzerine yürüyen Bilge, "Biliyor musun?" diye haykırdı. "Ne düşündüğün umurumda değil. Eğer en başta beni dinlemiş olsaydın, diğerinde de, şu an bu durumda olmazdık." "Sen ne demek—" Bilge, "Ne demek istediğimi biliyorsun!" diye kükredi. "Çırak! Çırak'ın yaşamasına sen izin verdin!" Amy kolumu tuttu. Öne doğru eğilmiştim ve tehlikeli bir biçimde yakındım. Ne konuştuklarını duymaya çalışıyordum. Doktor, "Çırak iyi durumda," dedi. "Bu Çırak değil. Diğer Çırak."</p>

  <p class="calibre1">Doktor, gözlerini Bilge'ye dikti. Yüzü duygusuz ve soğuk görünüyordu ama kendini tuttuğunu anlayabiliyordum. Dudaklarının çevresi bembeyaz olmuştu ve yumruğunu sıkmıştı.</p>

  <p class="calibre1">Bilge, Doktor'un reaksiyonunu umursamıyordu. "Bundan önceki Çırak! <span class="calibre3">Şu an</span> görevlerini yerine getirmesi gereken Çırak, o olsaydı ben de ömrümün son zamanlarını beyniyle değil de başka bir tarafıyla düşünerek geçiren bir ergenle uğraşıyor olmazdım!"</p>

  <p class="calibre1">"Bana Çırak'ı dördüncü kata götürmemi söylemiştin ve ben de yapmıştım." Doktor daha dik duruyordu, cüretkâr. "Ama sana söylediğim gibi onu öldürmedin, öyle değil mi?" "Düşündüm ki — Phydus—" Bilge, "Bence sen biraz daha Phydus almalısın," diye gürledi. "Onu K şu an bile koruyor musun? Onu saklıyor musun?" "Düşünmüştüm ki..." Doktor ufalmış ve korkmuş gibi görünüyor du. "Wi-com haritasından kaybolmuştu. İntihar ettiğini sandım." Bilge homurdandı. "Emin olmak için hiç kontrol etmedin, öyle değil mi? Bak şimdi ne haldeyiz. Donmuşlar öldürüldü, bir tanesi de uyanık." "O çocuk öldü, Bilge. Yemin ederim öldü."</p>

  <p class="calibre1">Bilge'nin ona inanıp inanmadığını ya da inanmak isteyip istemediğini bilmiyordum. Döndü ve kovayı tekrar eline aldı.</p>

  <p class="calibre1">Kafasını pompaya doğru hafifçe çevirmiş olan Amy, "O nedir?" diye sordu.</p>

  <p class="calibre1">Zihnim hızla çalışıyordu. "Su kaynağına bağlanıyor," dedi. Ve o kovada... Phydus.</p>

  <p class="calibre1">Ayağa kalktım. Amy beni geride tutmaya çalıştı ama ondan kurtuldum. Bilge'nin onları daha fazla uyuşturmasına izin veremezdim. Suya daha fazla Phydus'un karışmasına izin veremezdim. O pompayı yok etmek <span class="calibre3">zorundaydım.</span></p>

  <p class="calibre1">Amy ile benim önümüzde duran sandalyeyi kaptım. Bilge, bana doğru dudağını büktü.</p>

  <p class="calibre1">"Ne yapıyorsun burada?" Sandalyeyi kafamın üzerine doğru kaldırdım. "Ne yapıyorsun burada?" Bilge'nin sesi yükseldi.</p>

  <p class="calibre1">Ellerim titredi. Önümde uzanan geleceği görebiliyordum — bir lider olarak, Bilge olarak değil. Ve artık Phydus olmayacaktı.</p>

  <p class="calibre1"><span class="calibre3">Gerçekten Phydus olmadan yönetmek istiyor muydum?</span> Amy'nin bileklerindeki morlukları, Koğuş'taki anlaşmazlıkları ve bunların tüm gemiye yayıldığını düşündüm. Phydus olmadan <span class="calibre3">yönetebilir</span> miydim? Sonra aklıma ilaç verildiğinde, Amy'nin gözlerindeki bakış geldi. Sandalyeyi pompaya doğru fırlattım. Sandalye, metale çarptı ve zemine fırladı. Su pompası vızıldamaya ve gıcırdamaya devam etti. Bilge, "Ne yapıyorsun?" diye çığlık attı. "Sen delirmişsin! Tıpkı senden önceki Çırak gibi!"</p>

  <p class="calibre1">"Asıl <span class="calibre3">sen</span> ne yapıyorsun?" diye haykırdım. "O Phydus, öyle değil mi? Manipülasyon ve zihin kontrolüyle geçecek yeni bir gün daha mı?" Bilge, "SEN ÇIRAK OLMAYA LAYIK DEĞİLSİN!" diye bağırdı. Beyaz saçları ardında uçuşuyordu ve deli gibi görünen asıl oydu. "Eğer bunu yapamayacaksan, bu gemiyi yönetemezsin! Sen lider olacak kadar güçlü değilsin! Asla yeterince iyi olamayacaksın!"</p>

  <p class="calibre1">Üç adımda, odayı aşarak Bilge'ye ulaştım ve tam suratının ortasına yumruk attım. Bilge, kovayı düşürdü ve yere yığıldı. Burnu kanıyordu; yanağındaki ince deri kızarmıştı ve kırılmıştı. Eğildim, onu gömleğinden yakalayarak hızla doğrulttum. Konuşmak için ağzını açtı ve ben de ona yeniden yumruk attım. Düşmemesi için hâlâ bir elimle gömleğinden tutuyordum.</p>

  <p class="calibre1">"Ben zayıf değilim," dedim. Sesim titriyordu ama korkudan değil, bastırılmış öfk eden. "Phydus'un kötü olduğunu bilecek kadar güçlüyüm ve onu kullanarak, insanları kontrol etmeye çalışman zayıflıktan başka bir şey değil. Eğer gerçekten güçlü olsaydın, kirli işlerini yapmak için ilaçları kullanmadan bu gemiyi yönetebilirdin."</p>

  <p class="calibre1">Konuşmam bittiğinde, odadaki tek sesin benim sesim olduğunu fark ettim. Bilge, "Ne yaptın sen?" diye haykırdı. Ama bana değil—Amy'ye. Kafamı kaldırdım. Bilge'ye bağırıp, yumruk atarken, Amy pompanın yanına gitmişti. Kenarında ufak bir kapak bulmuş ve tüm telleri kopartmıştı.</p>

  <p class="calibre1">Parlak telleri elinde tutuyordu. Gülümseyerek, "Eh, bu işe yaradı," dedi.</p>

  <h4 class="calibre1" id="sigil_toc_id_73"><a id="bookmark9"></a><span class="calibre2">73: Amy</span></h4>

  <p class="calibre1">Eğer bu kadar kötü bir insan ve çarpık bir despot olmasaydı, Bilge'nin kırık burnu ve kanlı ağzı için üzülebilirdim. Ama önceden beni öldürmeyi planladığı düşünülürse—ve az önce de, Doktor'a beni dördüncü kata bırakmasını söylemişti—bu yaşlı ahmak için pek de sempati beslemiyordum.</p>

  <p class="calibre1">Doktor, elini Çırak'ın omzuna koydu. "Çırak, ilaca ihtiyacımız var. Onun bize sağladığı kontrol olmazsa, bu gemi çalışmaz."</p>

  <p class="calibre1">Çırak neredeyse razı olacaktı, bunu gözlerinde görebiliyordum. Çırak'ın bana bakmasını ve ilacın beni içten içe öldürdüğünü hatırlamasını umarak, "Bu doğru değil," dedim. "Evet, ilaçlar olmadan daha zor olacak. Evet, eğer düşüncelerimiz ilaçla sersemleşirse ömrümüz boyunca gökyüzü olmadan yaşamak daha kolay olabilir. Ama bu yaşam değil, gerçek değil. Tüm bu keder içinde"—Gözlerim Çırak'ın gözleriyle birleşti ve ikimiz de şu an Harley'den bahsettiğimi biliyorduk— "aynı zamanda neşe de var. Biri olmadan diğerine sahip olamazsın."</p>

  <p class="calibre1">Çırak, Doktor ve Bilge'den uzaklaştı ve bana doğru yaklaştı,</p>

  <p class="calibre1">"Benden olmamı istediğin lider olamam," dedi. "Asla senin istediğin tür bir lider olmayacağım. Ve bu sebeple daha da iyi olacağım."</p>

  <p class="calibre1">Bilge, Doktor'un etrafında dönmeye başladı. "Yap şunu," dedi.</p>

  <p class="calibre1">"Neyi yapayım?" dedim.</p>

  <p class="calibre1">Bilge, Doktor'un dikkatini tamamen üzerine çekmişti. "Başka bir tane yaparız. Farklı DNA replikatörleri kullan. Bundan kurtuluruz ve başka bir tane yaparız."</p>

  <p class="calibre1">Çırak, <span class="calibre3">"Neyi</span> yap?" dedi. Gözleri irileşmişti ve sanki kendi düşüncelerinden korkuyordu.</p>

  <p class="calibre1">Bilge, Çırak'a doğru döndü. "Sen kahrolası bir <span class="calibre3">ahmaksın.</span> Aynı DNA'ları paylaştığımıza inanamıyorum!"</p>

  <p class="calibre1">"Sen neden bahsediyorsun?" Çırak'ın sesi titriyordu. "Sen benim... Babam mısın?"</p>

  <p class="calibre1">Bilge, işaret ederek, "Orada, orada!" dedi. O duvarın ardında iğneler ve içinde altın sarısı sıvı ve minik embriyoların bulunduğu büyük silindir vardı. "Ne—bazı DNA'ların anneme mi enjekte edilmişti?"</p>

  <p class="calibre1">Bilge düş kırıklığı içinde kükredi. "Senin asla bir annen olmadı! Biz aynı insanlarız! Çıraklar klondur— aynı DNA, her şey aynıdır. Tek yaptığım şey, on altı yıl önce seni bir kavanozdan çıkartmak ve bir tüpe koymak oldu." Çırak, iğrenerek, "Biz aynı değiliz," dedi.</p>

  <p class="calibre1">"Genetik kodlarımıza kadar, bizden önceki Bilge'lerin hatasız kopyalarıyız." Çırak'ın aynı olmadıklarını söylerken, bunu söylemek istemediğini biliyordum. Çırak, "Bu sebeple aynı erişimi paylaşıyorduk; bu sebeple biyometrik taramam her yere girmemi sağlıyordu," diye mırıldandı. Bilgisayardaki hoş kadın sesi aklıma geldi: "Bilge/Çırak erişimi onaylandı." Bilgisayar, Çırak ve Bilge arasındaki farkı hiç anlamıyordu çünkü öyle bir fark yoktu. Çırak yüksek sesle, "Umurumda değil," dedi. Gözlerini doğrudan Bilge'ye dikmişti. "Aynı olmamızın benim için bir anlamı yok. Ben sen <span class="calibre3">değilim</span> ve senin verdiğin kararlan vermem. Derslerin umurumda değil; kuralların umurumda değil. Seni dinlemekten <span class="calibre3">bıktım.</span></p>

  <p class="calibre1">Arkamda hafif ayak sesleri duydum. Herkes Bilge ve Çırak'a öylesine odaklanmıştı ki, boynunda yaralar olan adamın ileriye doğru sessizce ilerlediğini fark etmemişlerdi. Orion, Çırak yumruk attığında Bilge'nin elinden düşürdüğü Phydus kovasına uzandı. Onun eğilme hareketi, önce Doktor'un daha sonra Çırak'ın ve ardından da Bilge'nin dikkatini çekti. Bilge'nin gözleri şaşkınlıktan irileşmişti.</p>

  <p class="calibre1">Öylesine sessizce, "O burada," dedi ki, sözlerinden emin olamadım. Gözleri önce doktora sonra da önündeki adama döndü. "Öldüğüne yemin etmiştin." Kovayı kaldıran adam, "Ben de zaten ölüyüm, Bilge," dedi. "Senin yarattığın Çırak öldü. Ben artık Çırak değilim. Orion'um. Avcı."</p>

  <p class="calibre1">Bilge ağzını açtı—bağırmak, öfkelenmek ve saçmalamak için— ama Orion Phydus'un bulunduğu kovayı onun kafasına geçirerek, onu susturdu. Yoğun sıvı Bilge'nin bedenine dökülürken, Doktor, "Geride dur! Dokunma!" diye bağırdı. Orion geriye doğru bir adım attı, gülümsüyordu. Çırak, Bilge'nin yardımına koşacak gibiydi ama kendini tuttu.</p>

  <p class="calibre1">Bilge'nin yüzü kızgınlıkla buruşmuştu ama Phydus cildini kaplarken, bu ifade de kayboldu. Meraklı bir çocuk gibi kafasını eğdi. Dizleri çöktü ve yere yığıldı, bacakları önüne doğru yayıldı ve ağırlığını taşıması için kolları geriye doğru gitti. Yüzünde yavaş yavaş hafif bir gülümseme belirdi ve ardından o da kaybolarak, yüzünü anlamsız ve boş bir ifade kapladı. Yüzünde bir anlığına daha önce hiç görmediğim nazik ve huzur dolu bir bakış belirdi. Elleri düz zeminde kaydı ve vücudu yere yığıldı. Külçe gibi yığıldığı için kafası yere büyük bir hızla çarptı. Öylesine hızla çarpmıştı ki, irkildim. Phydus, tıpkı bir kan lekesi gibi bütün vücudunu kapladı. Ta ki durana kadar yavaş nefes alıp verişlerini izledim.</p>

  <p class="calibre1">Bilge ölmüştü.</p>

  <h4 class="calibre1" id="sigil_toc_id_74"><a id="bookmark10"></a><span class="calibre2">74: Çırak</span></h4>

  <p class="calibre1">"Onu öldürdün."</p>

  <p class="calibre1">Orion kendinden memnun bir tavırla bana bakarak sırıttı. "Rica ederim," dedi. Bir yanım bunun harika bir şey olduğunu düşünüyordu, Bilge'yi öldürmek. O zorba bir diktatördü. Zalimdi. Bu gemideki herhangi birini, beni bile gerçek bir insan olarak asla görmemişti.</p>

  <p class="calibre1">Ama aynı zamanda da üç yıldır birlikte yaşadığım ve büyümemde en fazla emeği olan kişiydi ve eskiden hep ona benzeyeceğimi düşünürdüm. Ve artık cansız bir bedenden ibaretti. Neden diye sormak istiyordum ama nedenini biliyordum. Gözlerim kendime rağmen, yaşlara boğuldu. O benim için baba figürüne en yakın kişiydi.</p>

  <p class="calibre1">Orion kovayı yere koydu. Bana doğru yürüdü ve elini uzattı. Farkında olmadan ona karşılık verdim — gözlerim hâlâ Bilge'nin hareketsiz vücudundaydı. Orion kolumu hevesli bir şekilde yukarı aşağı götürürken, "Benim tarafımda olacağını biliyordum!" dedi. "Tam emin değildim—uzun süredir Bilge'nin kanatları altındasın ve fiş çekme olayına beklediğim tepkiyi vermedin—ama sonunda benim tarafıma geçeceğini biliyordum." "Senin tarafın mı?" Buğulanmış gözlerimi Bilge'den Orion'a yönlendirdim. Orion, benden yaşça büyük Çırak olduğundan artık teknik olarak geminin Bilge'si idi. "Gemide olanlardan hoşnut olmadığımı söylediğimde, Bilge beni Doktor'a gönderdi. Dördüncü kata götürülmemi istedi. Değil mi Doktor?"</p>

  <p class="calibre1">Doktor sessizce başını salladı. Gözleri şok ya da dehşet duygusu dolayısıyla büyümüştü—hangisini hissettiğini bilmiyordum.</p>

  <p class="calibre1">"Doktor benim dostumdu. Değil mi Doktor?"</p>

  <p class="calibre1">Doktor bu sefer başını sallamadı, sadece Bilge'nin vücuduna baktı. "Düşünmüştüm ki yeterli Phydus ile... " diye fısıldadı. Yüzümü Doktor'un tersine doğru çevirdim. Her zaman yeterince ilaç verildiğinde herhangi birinin iyileştirilebileceğini düşünmüştür. Doktor insanların ilaçtan daha güçlü olabileceğini asla düşünmemişti.</p>

  <p class="calibre1">"Bilge'nin beni bulmasına izin veremezdim, bu yüzden ilk iş olarak... " Orion elini kaldırarak wi-com'unun olması gerektiği yeri gösterdi ve boynunu tırmaladı. Elini açtığında parmağının ucunda bir yara olduğunu gördüm. "Bu korkunç bir şeydi. Yaptığım en kötü şeydi. O şeyi tenimin altından kendi ellerimle çıkardım. Sanki ruhumu çıkarıyormuş gibi hissettim." Odadaki sessizliği yalnızca arada sırada yere dökülen Phydus'un sesi bölüyordu.</p>

  <p class="calibre1">Orion devam etti. "Doktor wi-com'un gittiğini görmüştü ve Bilge de Bekçi Katı'ndan çok ender olarak ayrılıyordu... Gerçeği onlardan saklamak zor olmadı. Eski Kaydedici...bir kaza geçirdi ve ben de yeni hayatıma yelken açtım."</p>

  <p class="calibre1">Amy, gözlerini Doktor'a dikerek, "Neden söylemedin?" dedi. Doktor, Bilge'nin vücuduna bakarak özür dileyen bir tavırla, "Bilmiyordum," diye fısıldadı. "İntihar ettiğini düşünmüştüm—yani ummuştum." Gözleri Orion'a döndü. "O gece Kayıt Odası'ndakinin <span class="calibre3">sen</span> olduğunu düşünmüştüm." Duraksadı. "Ama on yedi yıl olmuştu... "</p>

  <p class="calibre1">"Beni bulmak için yan kapıya gitmen yeterliydi. İlk yıl boyunca duvarların ardında boru ve kablolar arasında saklandığımı biliyordun. Ama sonra fark ettim ki ne sen ne de Bilge beni aramıyordunuz bile. Sadece kendime yeni bir isim ve yeni bir ev bulmalıydım ve yarattığınız aptallar beni hiçbir soru sormadan kabul etti."</p>

  <p class="calibre1">Çırak'a dönerek, "Ama" diye devam etti. "Kendimi hep kötü hissettim. Zira Bilge'nin ne yaptığını biliyordum. Bu gemiyle ilgili o kadar çok yanlışlık var ki." Gözlerime baktı. "Phydus yalnızca yüzeysel bir bilgi. Geminin motorunu öğrendin mi?" Başımla onayladım. Orion, "İyi," dedi. "Ve tabii görevi de biliyorsundur?"</p>

  <p class="calibre1">"Görev mi?" dedim.</p>

  <p class="calibre1">"Bu geminin asıl görevini?"</p>

  <p class="calibre1">Amy, "Ne demek istiyorsun?" diye sordu. Bana doğru yürüdü ve elimi tuttu. O ağladığında ben ona nasıl destek olduysam, o da bana oluyordu.</p>

  <p class="calibre1">Orion, Amy'i görmezden gelerek, "Hiç neden burada olduğumuzu merak etmedin mi?" diye sordu. "Gemiyi çalıştırmak için—"</p>

  <p class="calibre1">"Gemi otomatik pilotta. Biz olmadan da Centauri-Dünya'ya gidebilir." "Şey için—"</p>

  <p class="calibre1">Orion cümlemi daha başlamadan kesti, "Hayır. Bilge'nin söylediklerinin hepsi yalandı. Ona ihanet etmemin ardından senden çoğu gerçeği sakladı. Hayır, bu gemide olmamızın tek bir amacı var ve o da bu kapının ardında." Amy'nin ailesinin de içinde olduğu donma haznelerini işaret etti.</p>

  <p class="calibre1">Amy, sesinde daha acil bir ifadeyle yeniden, "Ne demek istiyorsun?" dedi.</p>

  <p class="calibre1">"En azından donmuş insanların neden burada olduklarını biliyorsun, değil mi?"</p>

  <p class="calibre1">"Terraform<sup class="calibre8">2</sup>, çevre ve savunma alanlarında uzmanlar."</p>

  <p class="calibre1">Orion güldü. "Gezegeni bizden alma konusunda uzmanlar."</p>

  <p class="calibre1">"Söylediklerin çok anlamsız," diyerek, Amy'nin elini daha da sıktım.</p>

  <p class="calibre1">" Koloni kuracak olan <span class="calibre3">onlar,</span> biz değiliz. Asla değildik. Sonunda oraya ulaştığımızda bizi kullanacaklar. Terraform işlerindeki köleler ve—eğer gezegen üzerinde düşmanca uzaylılar varsa—askerler olacağız. Bizi çalıştırmayı ya da öldürmeyi planlıyorlar. Bizim büyük büyük büyük büyük bilmem kaçıncı baba ve annelerimizi köleler ve askerler yetiştirebilmek için bu gemiye koydular. Hepsi bu." Amy burnundan soluyordu. "Bu yüzden askeri deneyimi olanları öldürüyordun. Onların karaya varıldığında gemide doğan insanları savaştıracağını düşünüyorsun."</p>

  <p class="calibre1">Orion, "Öyle yapacaklarını biliyorum!" diye kükredi. O an bağırdığında, içindeki Bilge'yi göreb ildim. "Ve eğer savaşacak düşmanlar yoksa o askeri deneyimi kullanarak bize köle işlerini yaptıracaklar. Mükemmel plan bu: onlar uyurken harcanabilir insanlar büyütmek!"</p>

  <p class="calibre1">Amy, "Ama neden ben?" diye sordu. Sesi çaresiz bir fısıltıyla çıktı. "Benim fişimi çektiğinde, babam olmadığımı fark etmişsindir herhalde? Ben erimeden önce beni neden geri koymadın? Neden uyanmama izin verdin?"</p>

  <p class="calibre1">Orion'un yüzüne yavaşça şeytani bir gülümseme yerleşti. Bakışları bana yöneldi. Yumruklarımı sıktım. Orion bir kaşını kaldırdı.</p>

  <p class="calibre1">Orion, Amy'ye bakarak, "Sırlarımı paylaşamam," dedi.</p>

  <p class="calibre1">Amy, "Babam bir köle taciri değil," dedi. "Ve eğer 'düşman' uzaylılar olursa, sizi savaşmaya zorlamayacaktır."</p>

  <p class="calibre1">Orion omuz silkti. "Bundan nasıl emin olabilirsin ki? Ve" Amy başka bir şey söyleyemeden devam etti, "her şekilde önlem almak iyidir." "Senin önlem dediğin babamı öldürmek!"</p>

  <p class="calibre1">Orion, Bilge'nin vücudunun arkasından Amy'ye baktı. Öldürmekle ilgili bir sorun yaşamadığı belliydi. Odanın diğer tarafındaki dondurma haznesine doğru yürüyerek, "Eğer bu hoşuna gitmiyorsa..." dedi. Kapıyı açarak eliyle içeriyi gösterdi. "İstediğin zaman kendini yeniden dondurabilirsin. Gezegene ulaşıncaya kadar uyur ve babanın gerçekte nasıl bir insan olduğunu görürsün. Yani," diye ekledi ve düşünerek, "eğer Çırak ve ben gezegene ulaşana kadar babanın yaşamasına izin verirsek tabii."</p>

  <p class="calibre1">Amy, Bilge'nin ölü bedenini işaret ederek, "Sen de onun kadar kötüsün!" dedi sinir içinde.</p>

  <p class="calibre1">Orion, "Ama seni asıl ne sarsacak biliyor musun?" diye sordu. "Çırak'ın söylediğim her şeye bir bakıma katılıyor olduğu gerçeği." Amy o güzel suçlayıcı bakışlarını bana yönelttiğinde, "Hayır, katılmıyorum—" diye başladı.</p>

  <p class="calibre1">"Ve de karşındaki Çırak'ın onların fişini çekme fikrini bana veren kişi olduğu gerçeği."</p>

  <p class="calibre1">Amy ağzını eliyle kapattı. Gözleri dehşet içindeydi ve bana bakıyordu. "Ona inanma," diye açıkladım. "Hayır, gerçekten, bu doğru. Bunun farkına vardın, değil mi Çırak?" Orion gülerek dudağını büktü ve ne kadar şey bildiğini merak ettim. Yüzüne baktım ve içinde kendimi gördüm. DNA'mız aynıydı ama biz aynı kişi değildik. Ama belki de aynı genetik kodumuza aynı hisler ve öz şüpheler ve korkular yazılmıştı.</p>

  <p class="calibre1">Orion, "Neden ona söylemiyorsun? "diye devam etti. "Yoksa benim mi söylememi istersin?"</p>

  <p class="calibre1">Amy, "Neyi söylemiyor?" diye sordu.</p>

  <p class="calibre1">Orion'un dondurucu önünde durduğu yere doğru atıldım. Ellerim yumruklarını kavradı. Orion bana Amy ve Doktor'un duyamayacağı bir ses tonuyla, "Kız çok güzel," diye fısıldadı. "Çok tatlı. Bu yüzden mi yaptın?" "Kapa çeneni," diye haykırdım.</p>

  <p class="calibre1">"Onun yolumuza çıkmasına izin verme."</p>

  <p class="calibre1">Bunu yapmam için bir sürü mantıksal neden olduğunu biliyordum. Orion, Bilge kadar çılgındı, kontrol yöntemi onunki kadar korkunçtu. Onu dondurulmuşları öldürmekten asla vazgeçiremezdim ve şimdiden neden olduğu ölümler için de cezalandırılmalıydı.</p>

  <p class="calibre1">Ama Orion'u dondurma haznesine iterek, içeri kilitlememin nedenleri bunlar değildi.</p>

  <p class="calibre1">Orion, "Beni dışarı çıkart!" diye bağırdı.</p>

  <p class="calibre1">Kadranı çevirdim. Dondurucu üzerindeki tankın içinde tutulan sıvının kapağı açıldı ve Orion'un başının üstüne mavi benekli sıvı dökülmeye başladı. "Lanet olsun!" diye bağırdı. Yüzünde öfkeyle dolu bir ifadeyle kapıyı pençeliyordu. Amy yanıma gelerek Orion'u kapının üstündeki küçük pencereden izledi. Orion onu gördüğünde, gözleri şeytani bir parıltıyla doldu. Ona bir şey haykırmak için ağzını açtı. Kadranı yeniden çevirdim.</p>

  <p class="calibre1">Dondurucu sıvı daha da hızlı akarak ağzını doldurdu ve onu su altında bıraktı. Artık yüzü sıvının altındaydı, yanakları kabardı, gözleri kanlandı ve kamaştı.</p>

  <p class="calibre1">Bir eliyle pencereye bastırıyordu ve başparmağındaki yarayı fark ettim: Başparmağını benimkiyle ayıran tek şey.</p>

  <p class="calibre1">Doktor, "Onu dondur, yoksa ölecek," dedi. "Gene Omuz silkti. "Onu dondurma işlemine hazırlamadın." Orion'un gözlerine baktım ve orada kendimi gördüm. Yumruğumu büyük kırmızı kare butona bastırdım. Kutudan bir beyaz buhar huzmesi çıktı. Orion yüzünü cama bastırdı-, gözleri şişmişti. Ama artık bizi göremiyordu.</p>

  <h4 class="calibre1" id="sigil_toc_id_75"><a id="bookmark11"></a><span class="calibre2">75: Amy</span></h4>

  <p class="calibre1">Çırak, küçük pencereden Orion'un donmuş yüzüne bakıyordu. Arkadan kollarımı ona doladım.</p>

  <p class="calibre1">Onu geri çekmeye çalıştım ama hareket etmiyordu, ben de onu tutmakla yetindim.</p>

  <p class="calibre1">Doktor, "Bitti," dedi. "Onu uyandırmadığın sürece artık Bilge sensin." Çırak'ın yanımda kanının çekildiğini hissedebiliyordum. Çırak'ın eli titriyordu. "Onu yargılama işini karaya çıktığımızda yapılmak üzere öldürmeye çalıştığı insanlara bırakalım."</p>

  <p class="calibre1">Babamı ve bu adama karşı nasıl bir yargıç olacağını düşündüm ve bu durum beni zerre kadar&nbsp;üzmedi.</p>

  <p class="calibre1">Çırak titreyen bir sesle, "İçi insanlarla dolu bir gemiyi nasıl yöneteceğim?" diye sordu. "Phydus'un etkisi geçince yalanların farkına varacaklar. Öfkelenecekler. Bilge'den ve benden nefret edecekler."</p>

  <p class="calibre1">Boynunun arkasından, "Senden nefret etmeyecekler," diye fısıldadım.</p>

  <p class="calibre1">"Sinirlerinin tadını çıkaracaklar çünkü bu ilk kez gerçekten hissettikleri duygu olacak ama sonradan&nbsp;diğer hislerin farkına varacaklar ve onlardan hoşlanacaklar."</p>

  <p class="calibre1">Çırak, "Benimle kalacak mısın?" diye fısıldadı. Nefesi, Orion'un yüzünü kaplayan camı buharlaştırdı. "Her zaman."</p>

  <p class="calibre1">Çırak kulak butonuna bastı ve tüm gemiye aynı Bilge'nin tüm gemiye benden korkmalarını söylediğinde yaptığı gibi bir anons yaptı. İlk anonsu basitti.</p>

  <p class="calibre1">Basitçe ifade etmek gerekirse, herkesin bir tür ilacın etkisi altında olduğunu ve hislerini yavaş yavaş&nbsp;yeniden kazanmaya başlayacaklarını anlattı. Çırak, onları ilk hissetmeye başladıklarında sakin kalmak konusunda yüreklendirdi, özellikle de hamileleri.</p>

  <p class="calibre1">Doktor, pompayı tamir etmek için benden kabloları dilendi.</p>

  <p class="calibre1">"En azından hormonları suya koymaya devam etmeliyiz," diye ısrar etti, "yoksa herkes akrabalarıyla çiftleşmeye başlayacak."</p>

  <p class="calibre1">Katı bir şekilde, "Çoğu insan ensest yapmak istemiyor," dedim. "İlaçtan uyandıklarında, onlara ensestin ne olduğunu ve ne yaptığını ve de seks yapmadan önce kan testi yaptırmaları gerektiğini açıklarız. DNA'yı test eden şu tarayıcılardan var. Yeniden Soy ağaçları yapmaya başlayabiliriz." Kabloları Çırak'a uzattım.</p>

  <p class="calibre1">Doktor ona döndü. Çırak sadece ona soğuk bir şekilde bakmakla yetindi. "Artık ilaç yok," dedi.</p>

  <p class="calibre1">Ve öyle oldu.</p>

  <p class="calibre1">Sonradan, kalın eldivenli adamlar Bilge'nin zehirlenmiş vücudunu alarak onu Harley'in ardından o kapaktan attıktan sonra, Doktor Orion'u boş bir dondurma haznesine aldırdı. Odama güvenle dönüp, Harley'in resmini yukarıda görmemizden sonra, Çırak ikinci bir anons yaptı. Bilge'nin son anonsunu tekrar etti: Herkes Bekçi Katı'na gitsin. Oraya gitmeden önce gerçeği tartıştık.</p>

  <p class="calibre1">"Harley'i bu öldürdü," dedim. "Gerçek. Gemiden asla ayrılamayacağını duyduğunda—" Sözcükler boğazımda düğümlendi. Çırak, "O gerçekle yaşamayacağını anladı," diye tamamladı benim için. "Donmuş insanları öldürenin Bilge olmadığını bilmeliydik. O bunun gerçeği aramana neden olacağını bilirdi ve senden gerçeği saklamak istiyordu. Senden ve diğer herkesten."</p>

  <p class="calibre1">Çırak önce ellerine sonra da Harley'in resmine baktı. "Bir yanım gerçeği paylaşamayacağımızı düşünüyor, hepsini değil." Konuşmaya başladım ama Çırak sözümü kesti.</p>

  <p class="calibre1">"Bir yanım gerçeğin onların hepsini öldüreceğini düşünüyor, aynı Harley'i öldürdüğü gibi. Bu büyük bir gerçek, kocaman bir gerçek. Öylece söyleyemeyiz. İnsanların onu keşfetmesini sağlamalıyız." Çırak, Bekçi Katı'na yalnız başına gitti. Platformda duracak ve insanlara, ilk defa olarak <span class="calibre3">hisseden</span> insanlara gerçeğin bir kısmını söyleyecekti, ama hepsini değil.</p>

  <p class="calibre1">Artık Bilge'nin kendisi olduğunu söyleyecekti. Eski Bilge'nin öldüğünü söyleyecekti.</p>

  <p class="calibre1">Onlara Phydus'u, sudaki hormonları ve Sezon'la ilgili yalanı anlatacaktı. Önce sinirlenecek hatta öfkeden deliye döneceklerdi ama sonra artık <span class="calibre3">hissediyor</span> olduklarını anlayacak ve Çırak'ın yaptıklarını haklı olarak yaptığını bileceklerdi.</p>

  <p class="calibre1">Onlara motordan bahsedecekti ama programın ne kadar gerisinde olduğumuzu söylemeyecekti. Bilime, makinelere, mühendisliğe ilgisi olan herhangi biri Gemicilerle giderek motoru görecek ve bilim insanlarına sorunun çözümünde yardımcı olmaya çalışacaktı. Çırak onlara Orion'dan ya da donmuş insanlardan bahsetmeyecekti. Ama gerçeği de onlardan saklamayacaktı. Gerçeğin söylenebilecek kadarını söylerken, ben de ailemin Dünya'dan getirmiş olduğu not defterinden kopartılmış sayfalara tüm bildiklerimi yazıyordum. Sayfaları ortadan ikiye katladım ve onları Kayıt Salonu'na bıraktım. Bakan herhangi biri onları orada bulacaktı.</p>

  <p class="calibre1">Birçokları bulmayacaktı. Bilmek umurlarında değildi; herhangi bir tür gerçeği aramayacaklardı. Bazıları arayacaktı—ve gerçeğe inanmayacaklardı. Ama diğerlerinin gerçeğe ihtiyacı vardı ve onun için yanıp tutuşuyorlardı; onu arayacaklardı ve olduğu gibi kabul edeceklerdi.</p>

  <p class="calibre1">Sonradan Çırak'la Kayıt Odası'nda çalışmaya devam edecektik. Yanlış yazılmış tarihin elimden geldiğince çok kısmını düzeltecektim. Dünya'nın geçmişiyle ilgili tüm dosyalar tüm insanlara açık hale getirilecekti. Ve Çırak yanında çalışanların, gemi sakinlerinin yaşam kayıtlarını yapmaya başlamasını sağlayacaktı. Aynı eskisi gibi. Böylece boş uzayda süzülen bir geminin unutulmuş gölgelerinden daha fazlası olduklarını hissedebileceklerdi. Ama şimdi, mavi not defterimi açıp kalan boş sayfalara geçtim. Kalemimi ilk sayfada tuttum ve sonra yavaşça ilk sözcükleri yazdım.</p>

  <p class="calibre1"><span class="calibre3">Sevgili Anneciğim ve Babacığım...</span></p>

  <h4 class="calibre1" id="sigil_toc_id_76"><span class="calibre2">76: Çırak</span></h4>

  <p class="calibre1">Bilge'nin öldürülmesinin ve Orion'un dondurulmasından sonraki, ilk gecede fark ettim ki o adamların her ikisiyle aynı DNA'yı paylaşıyordum ama onlar gibi değildim. Geminin gerçeği ikisini de farklı bir şekilde etkilemişti: Birini bir diktatöre, diğerini de bir sosyopata çevirmişti.</p>

  <p class="calibre1">Üçümüz, aynıydık. Aynı bilgilerle büyütülmüş, aynı genetik materyalden şekillendirilmiş ve aynı gerçeklere maruz bırakılmıştık. Ama birimiz gerçeği yalanlar ve kontrolle sakladı, birimiz gerçeği kaos ve cinayetlerle değiştirmeye çalıştı ve ben... Ben hâlâ gerçeğin ne olduğunu öğrenmeye çalışıyordum. Ve de onunla ne yapacağımı.</p>

  <p class="calibre1">Onlara Orion'dan bahsetmediğimde yalan söylemiş mi oldum?</p>

  <p class="calibre1">Aynı Harley'i öldürdüğü gibi onları da öldürebilecek bir gerçeğe erişimlerini sağlamam yanlış mıydı? Peki, en büyük mutluluğum Orion'un Amy'ye gerçeği söyleme şansının olmamasıyken gerçekleri söylemeyi bir zorunluluk haline getirmeye ne hakkım var ki?</p>

  <p class="calibre1">Sonuçta, onun bir yalana inanmasına izin verirsem Bilge veya Orion'dan ne farkım kalacaktı ki?</p>

  <p class="calibre1"><a id="bookmark12"></a><span class="calibre2">Geçmiş: Çırak</span></p>

  <p class="calibre1">İşte olanlar. Bu gerçek.</p>

  <p class="calibre1">Onu orada, o dondurulmuş camdan kutuda yatarken gördüm. Ve o farklıydı. <span class="calibre3">Gerçekten</span> farklı. Daha önce Güneş-Dünya'nın gün batımını hiç görememiştim ama işte oradaydı, buzlar arasında donmuş saçlarında, kuzu yünü gibi soluk renkli tenindeydi. Ve o gençti. Benim gibi.</p>

  <p class="calibre1">O asla anlamayacak.</p>

  <p class="calibre1">Aşağı gittim, sonra, ona bakmak ve hayal kurmak için. Bana Güneş-Dünya'dan neler anlatabileceğini düşünmek için. Nasıl da—bu lanet gemideki diğer insanlardan farklı olarak—benim Sezon'um boyunca <span class="calibre3">onun</span> benim yaşlarımda olacağını düşünmek için. Ve yalnız kalmak zorunda olmayacaktım.</p>

  <p class="calibre1">Ve sonra o sesi duydum. Zihnimdeki küçük bir fısıltıyı, neredeyse— tam olmasa da—göz ardı ettiğim zar zor duyulan o sesi.</p>

  <p class="calibre1">Ve o ses bana bir soru sordu. Soru şuydu:</p>

  <p class="calibre1"><span class="calibre3">Ya onun fişini çekersem ?</span></p>

  <p class="calibre1">Ve başta onu göz ardı ettim. Ama ses daha da yükseldi. Ve daha da.</p>

  <p class="calibre1">Kükremeye başladı.</p>

  <p class="calibre1">Ben de, onu susturmak için uzandım ve Amy'nin soğuk başının üstündeki kutunun anahtarını çevirerek ışığın yeşilden kırmızıya dönüşmesini izledim. Kafamın içindeki ses rahatladı ve rahatlatıcı sözcüklerle, buzlar eridiğinde onun bana gülümseyeceğini söyledi.</p>

  <p class="calibre1">Tam orada bekleyecek ve ilk esneme, gevşeme ve kutudan çıkma safhalarında onun yanında olacaktım. Gözleri açıldığında, dudakları gülümsediğinde... Ama sonra bir ses duydum —</p>

  <p class="calibre1">—Orion, karanlıkta ayaklarını sürüyor, kendi sesini dinliyor—ama o zaman onun Orion olduğunu bilmiyordum. Yemin ederim beni izleyenin o olduğunu bilmiyordum.</p>

  <p class="calibre1">Ben de asansöre koştum, bahçeye gittim ve bir anahtarı döndürerek bir kızı hayata geri döndürmemiş gibi davranmaya çalıştım.</p>

  <p class="calibre1">Sonra alarm sesi geldi.</p>

  <p class="calibre1">Ve sesler—<span class="calibre3">naa!</span> <i>nii!&nbsp;</i>—Amy'nin çığlığıyla birleşti. Acıyla attığı çığlıkla.</p>

  <p class="calibre1">Ve sonra — pişmanlık. Hüzün. Kırık hayaller ve ümitler. O hayalleri ben kırmıştım.</p>

  <p class="calibre1">Ben.</p>

  <p class="calibre1">Ve onu hiçbir şey rahatlatmıyordu, bende hiç görmediği aşk bile.</p>

  <p class="calibre1">Ve Doktor onun geri döndürülemeyeceğini söyledi; asla geri dönemeyecekti.</p>

  <p class="calibre1">Ve biliyordum—<span class="calibre3">Biliyordum —</span></p>

  <p class="calibre1">Ona gerçeği asla söyleyemezdim.</p>

  <h4 class="calibre1" id="sigil_toc_id_77"><a id="bookmark13"></a><span class="calibre2">77: Amy</span></h4>

  <p class="calibre1">Uzaya açılan kapağın önünde durup sırtımı soğuk metalden duvara yasladım. Gözlerim yıldızlara giden pencerede ve Harley'i ve uçmakla ölmek arasındaki o kısa anlarda neler hissettiğini düşünüyorum.</p>

  <p class="calibre1">Artık oraya sık sık gidiyorum. Uyanışla birlikte, eskiden pasif bir şekilde etrafta gezinen gemi insanları kâşiflere dönüştü. Artık bahçelerde, Hastane'de geziyorlar—Victria'nın kitaplarını okumak ya da Bartie'nin gitar çalışını dinlemek ya da Harley'in geriye kalan resimlerine bakmak için. Hatta bazıları Kayıt Salonu'na gidiyor ve bazıları orayı gözleri gerçekle tamamen açılmış bir şekilde terk ediyor. Kapağın yanı, tamamen yalnız kalabildiğim birkaç yerden biri. Çırak, bazılarının artık buranın varlığından haberdar olmasına rağmen herkesin o kata gitme izni olmasını güvenli bulmuyor. Ben de ona katılıyorum. Bu konuda kimsenin Orion'u aratmayacak işler yapmasını istemiyorum. Babamın kapısına boyanmış X harfi hâlâ duruyor, onu çıkartmak için o kadar uğraştığım halde.</p>

  <p class="calibre1">Çırak, tuş takımını tamir ettirdi—ve iyileştirdi—öyle ki kodu tuşladığımda, kapak istediğim kadar açık duruyor ve ben de yıldızları cam pencereden istediğim kadar izleyebiliyorum. Evim buradan çok uzakta ama evime en yakın olabileceğim yer orasıydı.</p>

  <p class="calibre1">Yıldızlara bakıyorum. Çok fazla yıldız var, dünya yüzeyindeyken görebildiğimden çok daha fazla. Her ne kadar sayıları çok fazla olsa da ve bana çok yakın görünseler de benden ışık yıllan uzakta olduklarını biliyorum. Gökyüzündeki parıltı, sanki elimi uzatıp yıldızları avuçlayabilir, onları karıştırıp birbirlerine dokundurabilirim gibi hissetmemi sağlıyor ama onlar o kadar uzak, o kadar ayrılar ki yanıyor olsalar bile birbirlerinin sıcaklığını hissedemiyorlar. <span class="calibre3">Kendi kendime işte yıldızların sırrı da bu, dedim. Sonunda, hepimiz yalnızız. Ne kadar yakın görünürseniz görünün, size kimse dokunamaz.</span> "Amy?"</p>

  <p class="calibre1">Çırak başucumda durdu ve bir an için gözüme kaygı verici göründü, akbaba gibi.</p>

  <p class="calibre1">Gene de ona gülümsedim.</p>

  <p class="calibre1">"Bittiğine mutluyum," dedim.</p>

  <p class="calibre1">Çırak gülümsememe karşılık vermedi.</p>

  <p class="calibre1">"Bu çok rahatlatıcı. Sanırım her an ailemle ilgili endişelenmem gerekmezse burada güzel bir hayat geçirebilirim. Ah, bu kulağa nankörce geliyor. Ne demek istediğimi biliyorsun."</p>

  <p class="calibre1">"Amy."</p>

  <p class="calibre1">Ona baktım. Yüzü çok ciddiydi.</p>

  <p class="calibre1">"Sorun ne?" Yüzümde güleç bir ifade vardı ama endişeliydim. "Bir şey mi oldu?"</p>

  <p class="calibre1">Parmaklanın soğuk metal yeri sıyırarak kıvrıldı. "Aileme bir şey mi oldu? Yoksa her şeyi yapan Orion değil miymiş?"</p>

  <p class="calibre1">"Hayır, hayır, öyle bir şey değil." Çırak dudağını ısırdı.</p>

  <p class="calibre1">"O zaman ne oldu? Gel, yanıma otur."</p>

  <p class="calibre1">Çırak oturmadı. Bana söylediğinin güzel olmayacağını belli eden bir ses tonuyla, "Sana bir şey söylemem gerek," dedi.</p>

  <p class="calibre1">Endişeli sessizliğine daha fazla katlanamayacağımdan, sonunda "Ne oldu?" diye bir çığlık attım.</p>

  <h4 class="calibre1" id="sigil_toc_id_78"><span class="calibre2">78: Çırak</span></h4>

  <p class="calibre1">"Senin fişini çeken kişi bendim."</p>

  <h4 class="calibre1" id="sigil_toc_id_79"><span class="calibre2">79: Amy</span></h4>

  <p class="calibre1">Kalbimin güm sesini duydum—bir kere ve sert—ve sonra da sanki kanım ve hislerim tüm vücuduma dağıldı ve sanki bomboş oldum, eskisi gibi dondum ve sanki hiçbir şey görmüyor ve hiçbir şey hissetmiyordum. Ama bu doğru değil. Çünkü bu konuda düşünür düşünmez, yeniden hissettim, <span class="calibre3">her şeyi</span> hissettim. Göremiyorum, nefes alamıyorum ama <span class="calibre3">hissediyorum.</span> Ve hissettiğim şey de öfke.</p>

  <p class="calibre1"><span class="calibre3">Bir an için düşündüm—hatalıymışım: bunu hissetmektense hissetmemek daha iyidir—ve</span> sonra düşünmeyi bıraktım.</p>

  <p class="calibre1">Bir şeyler söyleyerek bağırdım ama ağzımdan çıkan sözcükleri ben bile anlayamadım. Şimdi ayaktayım—nasıl kalktığımı anımsamıyorum ama ayaktayım. Ve ona saldırdım. Onun canını yakmak istiyorum— nasıl olduğu umurumda değil—<span class="calibre3">bir tür</span> acıya neden olabilmek bana yeter. iyi, sert bir vuruş yaptım ama onun canını yakmaktan çok şaşırmasına neden olduğumu biliyorum, ama gene de gözünün altındaki elmacık kemiği kızardı. Parmaklarım pençe halinde ve ona yeniden saldıramadan bileklerimi tuttu ve beni geri çekti. Ona tekme attım ama kısa bacaklarım onun uzun kollarını uzaklaştıramıyordu ve yapabileceğim tek şeyi yaptım. Tüm nefretim boğazımdan fışkırdı. Çırak, "Üzgünüm," dedi.</p>

  <p class="calibre1">Üzgün mü? <span class="calibre3">Üzgün mii?</span> Üzgün olmak yeterli değil. Sevdiğim. Her. Şey. Artık ulaşamayacağım bir yerdeydi. İstediğim her şey. Olduğum her şey. "Ölebilirdim!" diye bağırdım. "Neredeyse <span class="calibre3">ölecektim''</span> "Bilmiyordum"—sözcükleri takılarak söylüyordu—"yani demek istediğim—lanet olsun! Senin öyle olabileceğini—ve—" Neden diye sormak istedim. Ama tabii—bir nedeni yok. Bunu gözlerinden anlayabiliyorum. Beni incitmek istememişti. Ailemle olabilmek için elimde olan tek şansı almak <span class="calibre3">istememişti. Beni metalden bir kafese kapatmak istememişti.</span></p>

  <p class="calibre1"><span class="calibre3">Dünya'da ölmüş kadar olmama neden olmak istememişti. Sadece yapmıştı.</span></p>

  <p class="calibre1"><span class="calibre3">Geri dönüş şansı olmadığı gibi bir neden de yoktu. "Ama sana gerçeği söylemek zorundaydım. " Bu beni durdurdu.</span></p>

  <p class="calibre1"><span class="calibre3">İçimde bir şey acılı bir şekilde cuk diye yerine oturdu. Gerçek, kemiklerimi aşındırdı.</span></p>

  <p class="calibre1">Babam gidip gitmemenin benim elimde olduğu konusunda yalan söylemişti. Kararı çoktan vermişti. Donma haznesindeki boş yer bunun için yeterli bir kanıttı.</p>

  <p class="calibre1">Jason inanmak istediğim şeye inanmama izin vermişti. Tüm o gemi metalle ve yalanlarla bir arada duruyordu, herkes ya aldatan ya da aldatılandı.</p>

  <p class="calibre1">Çırak dışında.</p>

  <h4 class="calibre1" id="sigil_toc_id_80"><span class="calibre2">80: Çırak</span></h4>

  <p class="calibre1">Amy'nin yüzü taş kesildi ve hiçbir çatlak yok gibi. Çözülmesinden beri yüzünü hiç bu kadar hareketsiz görmedim.</p>

  <p class="calibre1">Ellerim takıntılı bir şekilde ceplerimde kenetlendi. Phydus makinesinden koparılan kablolar ellerime geldi. Amy onları fırlatıp atmamı bekliyor, bundan eminim... Ama yapamam. Onların cebimdeki ağırlığı, başka bir yalanın da ağırlığı. Ama kafamda sürekli şu soruyu sorup duran bir ses var: <span class="calibre3">Gemiyi Phydus olmadan yönetebilecek misin?</span> Korkarım cevap hayır.</p>

  <p class="calibre1">Ona söylemeliyim. Kabloları başka bir itiraf olarak ortaya koymalıyım. Ama bu onu daha da uzaklaştırır.</p>

  <p class="calibre1">"Bunu yaptığımda... Fişi çektiğimde... " Sesim çatlamış bir şekilde çıkıyor, bu on dört yaşımdan beri olmamıştı. "Doktor'un seni geri koyamayacağını bilmiyordum. Seni uyandırıp seninle tanışıp konuşabilirim, bana Güneş-Dünya'yı anlatırsın sonra gitmene hazır olduğumda da seni tekrar dondururuz diye düşünmüştüm. Geri gidemeyeceğini bilmiyordum. Seni öldürme ihtimalim olduğunu bilmiyordum."</p>

  <p class="calibre1">Tüm bunları büyük bir hızla söylemiştim ve sözcükler artık anlamsız bir şekilde çıkıyordu.</p>

  <p class="calibre1">Amy bir şey söylemedi.</p>

  <p class="calibre1">Nazikçe elmacık kemiğime dokundum ve vurduğu yere bastırdım, i Moraracak. Eğer daha yukarıya vursaydı artık siyah bir gözüm olacaktı.</p>

  <p class="calibre1">"Gerçekten üzgünüm, biliyorsun," dedim.</p>

  <p class="calibre1">Amy önüne bakıyordu. Onu geminin içine hapseden metale mi yoksa ona dışarıdaki evreni gösteren cama mı baktığını bilmiyordum. "Biliyorum," dedi.</p>

  <p class="calibre1">Bu pek de davetkâr sayılmaz ama elimdeki tek şey. Yanındaki duvara yaslandım. Sırtıma bir perçin batıyordu ama umurumda değil. Bu belki de ona son kez bu kadar yakın oluşum.</p>

  <p class="calibre1">Amy uzaklaşmadı. Bu da bir şey diye düşündüm, sanırım.</p>

  <p class="calibre1">"Sadece seninle tanışmak istemiştim. Tüm hayatını mahvedeceğimi bilmiyordum."</p>

  <p class="calibre1">Sessizlik.</p>

  <p class="calibre1">Amy bakmadı.</p>
</body>
</html>
